Title,Date,Text,Event_date,Detail,When
Göreve Başlama Töreni’nde Yaptıkları Konuşma,2023-06-03,"

Aziz Milletim, Değerli Devlet ve Hükümet Başkanları,
Değerli Meclis Başkanları,
Devlet Başkanı Yardımcıları,
Değerli Ülke Temsilcileri, Yurt İçinden ve Yurt Dışından Gelen Değerli Dostlarım,
Hanımefendiler, Beyefendiler,
Sizleri en kalbi duygularımla, hürmetle, muhabbetle selamlıyorum. Sizleri bu tarihi törenimiz münasebetiyle Cumhurbaşkanlığı Külliyesi’nde, milletin evinde, 15 Temmuz gecesi gazilikle şereflenen bu mekânda ağırlamaktan büyük bir memnuniyet duyuyorum. Törenimizi teşrifleriniz için her birinize ayrı ayrı teşekkür ediyorum.
Sözlerimin hemen başında Rabbime bizlere bir 5 sene daha Türkiye’ye ve Türk milletine hizmet etme imkânı verdiği için hamd ediyorum. Oylarıyla, destek ve teveccühleriyle buna vesile olan aziz milletimin her bir ferdine şükranlarımı sunuyorum. Bizleri bir kez daha Cumhurbaşkanlığı Makamına layık gören 27 milyon 835 bin kardeşimin hepsine tek tek teşekkürlerimi sunuyorum.
İradeleri farklı yönde tecelli etse de sandıklara giderek demokrasimizin gücüne güç katan tüm vatandaşlarımı tebrik ediyorum. Kilometrelerce yol kat ederek, kimi zaman saatlerce sıra bekleyerek, anavatanlarına karşı vatandaşlık görevlerini yerine getiren yurt dışındaki gurbetçilerimizi özellikle tebrik etmek istiyorum. 6 Şubat’ta asrın felaketini yaşadıkları sırf oy tercihlerinden olayı son iki haftada sayısız hakarete maruz kaldıkları halde iradelerine sahip çıkan depremzedelerimize buradan bir kez daha saygılarımı sunuyorum.
Bu seçimlerde sadece yurt içi ve yurt dışında yaşayan kendi insanımızın desteğini almadık. Aynı zamanda dünyanın dört bir yanında umutlarını ülkemize bağlamış yüz milyonlarca mazlum ve mahzun gönlün de duasını aldık. Türkiye deyince gözleri parlayan, gözyaşı döken, bizimle sevinip bizimle üzülen tüm kardeşlerime şükranlarımı özellikle ifade ediyorum. Seçimleri müteakip arayarak sevincimizi paylaşan devlet ve hükümet başkanlarına teşekkürlerimi sunuyorum.
Bu süreçte yanımızda duranların desteğini hiçbir zaman unutmayacağız. 28 Mayıs gecesi ülkemizle birlikte Afrika’dan Asya’ya gönül coğrafyamızın tamamında sokaklara taşan o muhteşem sevgi selini unutmayacağız. Tüm bunlarla birlikte dergi kapakları üzerinden milli iradeye müdahale girişimlerini de unutmayacağız. Şahsımız nezdinde Türkiye’ye yönelik bu büyük sevdanın hakkını en güzel şekilde vermeye çalışacağız. Rabbim, bizi milletimize ve dostlarımıza mahcup etmesin diyorum.
Aziz Milletim, Değerli Dostlar,
Türkiye siyasi tarihinin en kritik seçimlerinden birini daha alnının akıyla geride bıraktı. 14 Mayıs’ta seçimlerin Meclis’le ilgili boyutunu Cumhur İttifakı olarak 323 milletvekiliyle hamdolsun başarıyla tamamlamıştık. Ancak Cumhurbaşkanı seçimi, rakibimize fark atmamıza rağmen ilk turda yüzde 50+1 şartı aranması sebebiyle ikinci tura kalmıştır. 28 Mayıs’ta milletimiz 0,50 oy oranıyla yarım bıraktığı işi tamamlamak için yeniden sandıklara gitti. İlk tur seçimlerinde katılım oranımız yüzde 87’yi aşmıştı, ikinci turda da yine yüzde 85’i bulan rekor bir katılım seviyesine ulaştık. Milletimizin akın akın sandıklara koştuğu 28 Mayıs seçimlerinde yüzde 52,18 oy olarak Cumhurbaşkanı sıfatıyla 5 sene daha Türkiye’ye ve Türk milletine hizmet etme şerefine nail olduk. Bu ulvi görevin, uğruna ve yoluna ömrümü adadığım milletime, gönül coğrafyamızın her yanına ve insanlığa hayırlı olmasını diliyorum.
Aziz milletimizin şahsımıza, partimize ve ittifakımıza olan güvenini inşallah boşa çıkarmayacağız. Aşkınan çalışan yorulmaz, diyerek Türkiye için eser ve hizmet üretmeye devam edeceğiz. Hangi siyasi görüşe, kökene, meşrep ve mezhebe mensup olursa olsun 85 milyonun tamamını bağrımıza basacağız. 21 yıllık iktidarlarımız dönemlerinde bu hassasiyetimizi hep muhafaza ettik. Hizmet götürürken kimsenin inancına, oyunun rengine bakmadık. Bölgecilik, particilik veya ayrımcılık hiçbir zaman yapmadık. Şeyh Edebali gibi, “İnsanı yaşat ki, devlet yaşasın” dedik. Yunus Emre gibi, “Yaratılanı severiz Yaradan’dan ötürü” dedik. Ahmed-i Hani gibi, “İnsan, en büyük kalemin çizdiği nakıştır” dedik. Bugün de aynı hikmet ışığının izinden gidiyoruz. Bugün de aynı idealleri, aynı ilkeleri savunuyoruz. Bugün de tüm Türkiye’ye Hacı Bektaşi’nin, Yunus Emre’nin, Pir Sultan’ın, Mevlana’nın, Ahmed-i Hani’nin sevgi diliyle sesleniyoruz. Nefreti, öfkeyi, husumeti öne çıkaran değil muhabbeti, hoşgörüyü, kardeşliği, kucaklaşmayı yücelten bir anlayışla hareket ediyoruz. “Gelin canlar, bir olalım, sevelim, sevilelim” diyoruz. Bu samimi çağrımızın bütün renkleri, zenginlikleri ve farklılıklarıyla 85 milyonun tamamında makes bulacağına yürekten inanıyorum.
Türkiye’nin her bir vatandaşının enerjisine, katkısına, fikrine ihtiyacı var. Türkiye’nin 85 milyonun tüm fertlerinin tıpkı bir duvarın tuğlaları gibi birbirine kenetlenmesine ihtiyacı var. Türkiye’nin birliği ve beraberliğine her zamankinden daha fazla ihtiyacı var. Millet olarak bu güçlü birlikteliği yeniden tesis etmemiz gerekiyor.
Değerli Dostlar,
Burada bir kez daha altını çizerek ifade etmek isterim ki; seçim dönemi 28 Mayıs gecesi itibariyle artık sona ermiştir. Milli irade sandıkta iki kez tecelli etmiş, millet kesin kararını vermiştir. Türkiye, sandıkların kapanması ve sonuçların açıklanmasıyla artık yeni bir yola girmiştir. Allah’ın izniyle Türkiye yüzyılı başlamış, ülkemizin şahlanış döneminin kapıları aralanmıştır. İnşallah bu akşam yeni kabinemizi açıklayacağım ve yeni kabinemizle birlikte de Türkiye yüzyılını nakış nakış işlemeye devam edeceğiz. Gecikmeden Salı günü ilk kabine toplantımızı inşallah yapacağız.
Seçim gündemine takılıp kalmak, Türkiye’ye patinaj yaptırmak demektir. Müflis tüccar misali sürekli eski defterleri karıştırmanın ülkeye de, millete de hiçbir faydası yoktur. Hep birlikte önümüze bakmalı, geleceğe odaklanmalı, artık yeni şeyler söylemenin mücadelesini vermeliyiz. Geçmişten, geçmişteki hatalardan ders çıkartarak istikbali inşa etmenin gayretinde olmalıyız.
Biz, seçimler sonrasında iç muhasebesini yapan, kendini yenilemeyi, güncellemeyi başaran bir geleneğe sahibiz. Eksiklerimizi gidererek, hatalarımızı düzelterek, güçlü yanlarımızı daha da tahkim ederek bugünlere geldik. Her seçim sonrasında yeni bir sayfa açtık. Rövanş peşinde, hesaplaşma peşinde koşmadık. Haksızlığa uğrasak da, hakka girenlerden olmadık. Yalanlara, iftiralara maruz kalsak da, adaletten asla sapmadık. Kendi seçmenimizle birlikte bize oy vermeyenlerle de muhabbetin diliyle konuştuk. Zaferlerimizle birlikte tevazuumuzu da büyüttük. Ancak, ezici çoğunlukla kazandığımız 17 seçimin hiçbirinde muhalefetten böyle bir tavır görmedik. En büyük sıkıntımız zaten; ülkemizde bu noktada gerçekten gayretli bir muhalefetin olmayışıdır. Eski alışkanlıklarını terk etmeye maalesef yanaşmadılar. Milletin maslahatı yerine kendi küçük hesaplarının peşine düştüler. Samimi bir özeleştiri yapmaktan ziyade hatayı, kusuru, başarısızlıklarının sebebini hep vatandaşta aradılar. Hemen her seçim sonrasında musafahalaşmak için uzattığımız eli hep sıkılı yumruklarla karşıladı. Bu sefer farklı bir tavır sergilemelerini ümit ediyoruz. Türkiye’nin ve Türk demokrasisinin selameti açısından muhalefetin de mesuliyet bilinciyle hareket etmesini bekliyoruz.
Gazetecisi, yazarı, sivil toplumu, sanatçısıyla tüm muhalefet cenahının artık milli iradeyle barışmasını istiyoruz. Cumhuriyetimizin 100. Yılına kavuşmanın heyecanını yaşadığımız bu yılda Türkiye’nin bir büyük kucaklaşmaya ihtiyacı olduğuna inanıyoruz. Buradan tüm vatandaşlarımı, ilçeleri, köyleri, haneleriyle 81 vilayetimizin tamamında bir kardeşlik seferberliği başlatmaya davet ediyorum. Gün bir olma, beraber olma, bin yıllık kardeşliğimizi perçinleme günüdür. Gün, evlatlarımızın aydınlık yarınlara sahip çıkma günüdür. Gelin, seçim dönemindeki kırgınlıkları, kızgınlıkları bir tarafa koyalım. Gelin, küslük olmuşsa, kalpler kırılmışsa, barışmanın yollarını arayalım. Gelin, hep beraber Türkiye yüzyılının inşasına omuz verelim. Cumhuriyetimizin 100. yılını şanına, ruhuna ve manasına uygun bir şekilde 85 milyon olarak hep birlikte idrak edelim. İnşallah el birliği, gönül birliği içinde bunu başaracağımızdan asla şüphe duymuyorum. Davetimize icabet eden tüm vatandaşlarıma şimdiden teşekkür ediyorum.
Aziz Milletim,
Kıymetli Misafirler,
14 Mayıs ve 28 Mayıs seçim sonuçlarının elbette pek çok anlamı vardır. Milletimiz bir kez daha demokratik kazanımlarına sahip çıkarak bizlere durmak yok yola devam, çalışmaya devam demiştir. Tabii yetmez, hizmet ve eser üretmeye de devam demiştir. Milli iradenin üzerine gölge düşürme girişimleri akamete uğramış, tıpkı 1 asır önce olduğu gibi manda ve himaye tekliflerini milletimiz yine reddetmiştir. Eser ve hizmet siyaseti popülizme galip gelmiş, insanımızın basiret ve ferasetinin hafife alınmaması gerektiği tekrar anlaşılmıştır. 1950’den beri neredeyse her 10 yılda bir tekrarlanan darbelerle yara alan Türk demokrasisi rüştünü tüm dünyaya bir kez daha ispat etmiştir. Seçmenin yarısını dahi sandığa götüremeyenlerin attığı diktatörlük ve otokrasi iftiralarının içinin tamamen boş olduğu görülmüştür. Bu seçimlerle on yıllardır ülkemiz aleyhine yürütülen kampanyaları boşa çıkarmakla kalmadık, aynı zamanda geleceğimizi de güvence altına aldık.
Yine bu seçimlerde Türkiye yüzyılı teklifimizin insanımız tarafından kabul edildiğini gördük. Bir asır önce milli mücadelesini Cumhuriyetin kuruluşuyla tamamlayan milletimiz, Cumhuriyetin ikinci asrını da Türkiye yüzyılıyla taçlandıracaktır. Önümüzdeki 5 yıl boyunca bu vizyonumuzu adım-adım uygulamaya geçireceğiz. Seçim meydanlarında halkımıza verdiğimiz sözlerin hepsinin takipçisi olacağız. Son 21 yıldır olduğu gibi neyi vadetmişsek, inşallah tek-tek bunları gerçeğe dönüştüreceğiz. Demokrasimizi, darbe ürünü mevcut Anayasa’dan kurtararak özgürlükçü, sivil ve kuşatıcı bir anayasayla güçlendireceğiz. Yatırım, istihdam, üretim, ihracat ve cari fazla yoluyla ülkemizi büyütmeye devam edeceğiz.
Gazi Mustafa Kemal’in “Yurtta sulh, cihanda sulh” ilkesini hakiki manasıyla pratiğe dökmekte kararlıyız. Bunu da içe kapanarak, hadiseleri tribünden izleyerek değil, girişimci ve insani diplomasimizin etki alanını daha da genişleterek yapacağız. Milletinin teveccühüne iki kez mazhar olmuş bir Devlet Başkanı olarak, Türkiye’nin çıkarlarını savunurken artık elimiz daha da güçlenmiştir. Bundan sonra uluslararası kamuoyu küresel krizlerin çözümünde daha fazla inisiyatif alan, bölgesinde barışın ve istikrarın tesisi için daha fazla çabalayan, Türk ve İslam dünyasının kalkınması için daha çok koşturan, mazlum ve mağdurlara daha fazla sahip çıkan bir Türkiye göreceğiz.
Yeni dönemde muhataplarımız karşılarında sınırları içinde ve dışında terör örgütleriyle daha kararlı mücadele eden, mavi vatanda kendisinin ve kardeşlerinin hakkını daha güçlü gözeten, ekonomiden ticarete, güvenlikten demokrasiye başarı çıtasını yükselten, hâsılı her alanda daha kararlı, daha cesur, daha müşfik, daha aktif bir Türkiye bulacaktır. Gelecek 5 sene boyunca Türkiye Cumhuriyeti’nin şanını ve şerefini korumak, itibarını artırmak, adını tüm dünyada yüceltmek için bütün gücümüzle çalışmaya söz veriyoruz.
Devletimizin varlığını, vatanımızın bütünlüğünü, milletimizin kayıtsız ve şartsız egemenliğini her zeminde koruyacağımızı taahhüt ediyoruz. Gayret bizden, tevfik Allah’tandır inancıyla bugünden itibaren Türkiye yüzyılının inşası için Bismillah diyoruz.
İnşallah bu akşam yeni kabinemizi açıklayarak yola revan oluyoruz. Rabbim yolumuzu, bahtımızı açık etsin diyorum. Bu düşüncelerle özellikle dünyanın bir ucundan şu anda aramızda bulunan Venezüella Başkanı’na milletim adına hoş geldiniz diyorum.  Aynı şekilde değerli kardeşim Azerbaycan Devlet Başkanı İlham Aliyev kardeşime tekrar hoş geldiniz diyorum. Aynı şekilde Özbekistan Başkanı Şevket Mirziyoyev kardeşime hoş geldiniz diyorum.  Tabii bu vesileyle Kuzey Kıbrıs Türk Cumhuriyeti Başkanı Ersin Beye ve Başbakana çok çok teşekkür ediyorum. Yine Türk cumhuriyetlerinden Kazakistan Başkanı’na huzurlarınızda çok teşekkür ediyorum.
Devlet başkanlarının sayısı fazla, tek-tek saymaya şu anda kalkarsak herhalde yeniden konuşmayı yenilememiz gerekecek. Gerek Kırgızistan, Türkmenistan, hepsinin devlet başkanlarına, başkanlarına, Pakistan Başbakanı kardeşime, özellikle NATO Genel Sekreteri Stoltenberg’e huzurlarınızda ayrıca teşekkür ediyorum. Ve bütün bunlarla beraber şu anda isim-isim sonuna kadar saymayı çok arzu ederim, buna da herhalde biraz vakit noktasında sıkıntımız var, ama bu akşam zaten yemekte beraber olacağız ve yemekte de özel muhabbetimizi geliştireceğiz, genişleteceğiz.
Tabii Cumhur İttifakı’nın bu süreç içerisinde beraber bu mücadeleyi yürüten Devlet Bey’e şahsım, tüm arkadaşlarım adına çok teşekkür ediyorum. Aynı şekilde yine bu süreç içerisinde beraber bu mücadeleyi sürdürdüğümüz Yeniden Refah Partisi Genel Başkanı’na, aynı şekilde HÜDA PAR Genel Başkanı’na ve yine aynı şekilde bu süreç içerisinde beraber yürüdüğümüz Önder Bey’e yine çok çok teşekkür ediyorum. Yine özellikle bizlerle beraber yola devam eden ve bu süreç içerisinde adeta noktayı beraber koyduğumuz özellikle Sayın Genel Başkan’a da özellikle huzurlarınızda çok çok teşekkür ediyorum. Herhalde artık unuttuğumuz falan… Mustafa Destici Bey’e teşekkür ediyorum. Huzurlarınızda ben yine Sinan Beye de çok çok teşekkür ediyorum.
Cumhurbaşkanları olarak aramızda bulunanlardan şu anda Bulgaristan Cumhurbaşkanı Sayın Radev aramızda, ona da teşekkür ediyorum. Gabon Cumhurbaşkanı değerli dostum Ali Bongo’ya çok çok teşekkür ediyorum. Aynı şekilde Gine Cumhuriyeti Cumhurbaşkanı Mamady Doumbouya da teşekkür ediyorum. Gine-Bissau Cumhurbaşkanı Ömer Sissoco’ya teşekkür ediyorum. Karadağ Cumhurbaşkanı Jakov Milatovic’e teşekkür ediyorum. Kazakistan Cumhurbaşkanımız Tokayev kardeşimi söyledim. Kırgızistan Cumhurbaşkanı Çaparov’a özellikle teşekkür ediyorum. Kongo Cumhurbaşkanı Denis Sassou N’Guesso’ya da çok teşekkür ediyorum. Kosova Cumhurbaşkanı Sayın Osmani’ye çok teşekkür ediyorum. Kuzey Makedonya Cumhurbaşkanı Pendarovski’ye teşekkür ediyorum. Ruanda Cumhurbaşkanı Paul Kagame’ye teşekkür ediyorum. Somali Federal Cumhuriyeti Cumhurbaşkanı Hasan Şeyh Mahmud’a teşekkür ediyorum. Togo Cumhurbaşkanı Gnassingbe’ye teşekkür ediyorum.
Venezüella’yı söyledik, Türkmenistan’ı söyledik. Bunun dışında cumhurbaşkanı yardımcıları var, hepsine özellikle şahsım, milletim adına çok çok teşekkür ediyorum.
Bu düşüncelerle sözlerime son verirken, sandığa giderek, özgür iradesiyle ülkemize bir demokrasi şöleni yaşatan her bir vatandaşıma, 85 milyonluk büyük Türkiye ailesinin her bir ferdine tekrar teşekkür ediyorum.
Bu vesileyle halef-selef olduğumuz eski Cumhurbaşkanımız Abdullah Gül Bey’e de huzurlarınızda teşekkür ediyorum.
Sağ olun, var olun.
 
",2023-05-28,Recep Tayyip Erdoğan won the election between 2 candidates.,after
Seçimin Ardından Külliye'de Yaptıkları Konuşma,2023-05-28,"

Biz Türkiye’yi çok seviyoruz. Bu millet sevilmez mi? Biz severiz. Kandil’dekiler sevmez, onların uzantıları sevmez, ama biz severiz. İşte şu andaki tablo, sevgililerin tablosu. Resmi rakam, 320 bin kişi şu anda burada. Yolları söylemiyorum, havalimanından buraya kadar yollar maşallah tıklım tıklımdı.
Sizler, Cumhur İttifakı’nı mahcup etmediniz, Cumhur İttifakı’nı bu yolda yalnız koymadınız, bu yolda beraber yürüdük, gece-gündüz demeden yürüdük ve sizler bu görevi yine bizlere verdiniz. İnşallah Türkiye yüzyılını beraber inşa ve ihyaya devam ediyoruz. Hazır mıyız buna?
Aziz milletim,
Ekranları Başında Bizleri İzleyen Kıymetli Vatandaşlarım,
Sevgili Ankaralılar,
Değerli Dava Ve Yol Arkadaşlarım,
Sizleri en kalbi duygularımla, hürmetle, muhabbetle selamlıyorum. Cumhurbaşkanlığı seçiminin ikinci turu hamdolsun kayda değer herhangi bir sıkıntı, sorun yaşanmadan tamamlanmıştır. Seçimin gayri resmi sonuçlarına göre milletimiz Cumhurbaşkanlığı görevini 5 yıllığına daha bizlere tevdi etmiştir. Ülkeyi yönetme sorumluluğuna bizleri tekrar layık gören milletimin her bir ferdine şükranlarımı sunuyorum.
Gerek 14 Mayıs’ta, gerek 28 Mayıs’ta tercihini hangi partiden, hangi adaydan yana kullanmış olursa olsun, yurt içinde ve yurt dışında sandık başına giderek iradesine sahip çıkan demokrasimizin gücünü ispatlayan her vatandaşıma teşekkür ediyorum. Bu süreçte seçimin en sağlıklı şekilde yürümesi için görev yapan kamu personelini, parti temsilcilerini, sandık görevlilerini, müşahitleri, emniyet mensuplarını ve diğer herkesi tebrik ediyorum.
Çok partili siyasi hayatımızın en önemli seçimlerinden birinde milletimiz kararını Türkiye yüzyılından yana kullanmıştır. Seçimin ilk turunda milletimiz Türkiye Büyük Millet Meclisi üyelerinin çoğunluğunu Cumhur İttifakı’na vererek, yasamadaki tercihini zaten ortaya koymuştu. Bugün yapılan ikinci tur seçimiyle milletimizin Cumhurbaşkanlığındaki, yani yürütmedeki tercihi de kesinleşmiştir. Milletimizin her iradesi gibi bu sonucun da başımızın üstünde yeri vardır. Fakat kazanan sadece biz değiliz, kazanan Türkiye’dir. Kazanan, tüm kesimleriyle milletimizin ta kendisidir. Kazanan, demokrasimizdir.
Hatırlarsanız biz her fırsatta, kazandığımızda ülkemizde kimse kaybetmeyecek, demiştik. Yine aynı şekilde biz kazandığımızda tek kaybeden, ülkemizle ilgili kirli senaryoların sahipleri ile onların aparatları olan terör örgütleri ve tefeciler olacak demiştik. Şimdi buradan aynı sözü bir kez daha veriyoruz; bugün kimse kaybetmemiştir, 85 milyonun tamamı kazanmıştır. Milletimizin bize verdiği sorumluluğun gereği olarak kimseye kırgın, küskün, kızgın, öfkeli değiliz. Artık seçim dönemine dair tüm tartışmaları ve çekişmeleri bir kenara bırakarak, milli hedeflerimiz, milli hayallerimiz etrafında birleşme, bütünleşme vaktidir. Biz bu çağrıyı laf olsun diye değil tüm kalbimizle yapıyoruz. Çünkü biz biliyoruz ki Türkiye’nin gücü, 85 milyonun hep beraber olmasından kaynaklanıyor.
Şimdi buradan, ben hesap uzmanı değilim, ama hesap uzmanının hesabında galiba bir yanlışlık var. 2018’de CHP vekil sayısı 146’ydı. Hesap yapıyoruz ya, 2023’te vekil sayısı 169, gördüğünüz gibi bir artış var. Fakat burada kiralık vekiller var, 40 tane kiralık vekil. Yüzde 1 oy alan partilere ne yaptı, 40 tane kiralık vekil verdi. Sayı nereye düştü? 129’a. 146’dan 129’a, hangisi büyük? Herhalde 129 büyüktür diyemezsiniz. 146’dan 129’a bu milletvekilleri sayısını düşürene de herhalde haydi diyemezsiniz. Şimdi Kandil’dekilerle, onları arkaya alıp bir video çekimiyle haydi diyebilirsiniz, ama bu millet yutmuyor ve yutmadı, 17 vekil düşmüş durumda.
Kardeşlerim, ne diyordu? Eğer Selo’yu dışarı çıkarmak istiyorsanız oyu bana vereceksiniz diyordu. Benim sevgili milletim ne dedi? Çünkü milletim benim iyi biliyor, Diyarbakır’da 51 Kürt kardeşimizin ölümüne neden olan bu terörist Selo’dur. Adaletin, hak ve hukukun egemen olduğu Türkiye’de, sen 51 Kürt kardeşimizin ölümüne neden olan Selo’yu istediğin gibi dışarı çıkaramazsın. Hele hele bizim iktidarımızda böyle bir şeyin gerçekleşmesi mümkün değildir. Zira bizim iktidarımızda adalet mülkün esasıdır, bu değiştirilemez.
Rahmetli Menderes’in “Yeter, söz milletindir” diyerek yeni bir dönemin kapılarını açtığı 1950’den beri yaşadığımız tüm badirelerin gerisinde hep Türkiye’nin bu gücünün zayıflatılması vardır. Darbeler bunun için yapılmıştır, muhtıralar bunun için verilmiştir, koalisyonlar bunun için kurulmuş, bunun için yıkılmıştır. Zenginliğimiz olan köken ve meşrep farklılıklarımız bunun için ayrışma sebebi haline dönüştürülmeye çalışılmıştır. Sahip olduğumuz muazzam ekonomik potansiyelin hayata geçmesi hep bunun için engellenmiştir. Ülkemizin doğusundaki, güneyindeki, kuzeyindeki, batısındaki güç ve etki alanlarının üzeri hep bunun için örtülmüştür. Üzerimize giydirilen ve bize dar gelen deli gömlekleri içinde bizi yıllarca boğanların korkusu hep bugün müjdesini verdiğimiz Türkiye yüzyılının bir gün gelip kapılarına dayanacağıdır. Bugün işte o gündür. Siz burada bugün onun için varsınız.
Bugün rahmetli Menderes’in uğruna canını verdiği demokrasi ve kalkınma hamlelerimizin en üst seviyeye ulaşma günüdür. Bugün rahmetli Özal’ın son nefesine kadar hep peşinde koştuğu büyük Türkiye hayalinin gerçeğe dönüşme sürecinin başlama günüdür. Bugün rahmetli Erbakan’dan rahmetli Türkeş’e, davalarına aşkla bağlı milletin tüm adamlarının mücadelelerinin gayesine ulaşma günüdür. Bugün bizim 21 yıldır ülkemize kazandırdığımız eserlerin, milletimize yaptığımız hizmetlerin üzerine Türkiye yüzyılının müjdesini verme günüdür. İşte bunu sizlerle yapıyoruz, sizlerle yaptık.
Bugün hem kendi vatandaşlarımızın, hem de kendi geleceklerini bizimle birlikte gören dost ve kardeşlerimizin zafer ve şükür dualarının arşa ulaştığı gündür. İşte sandıklar kapandı, telefon zincirleri akmaya başladı. Körfez’den İngiltere’ye ve Rusya’ya kadar hepsi tebriklerini bildirdiler ve yarın da yine bu tebriklerin devam edeceğini görüyoruz.
Türkiye’nin son 10 yıldır önüne kurulan tüm tuzaklar, üzerinde oynanan tüm oyunlar, sırtına saplanan tüm hançerler, ayağına takılan tüm çelmeler işte bugünü engellemek içindi. Alman dergileri, Fransız dergileri, İngiliz dergileri Erdoğan’ı yıkmak için kapaklar atmadılar mı, bu kapakları yazmadılar mı? Kardeşlerim, işte onlar da kaybettiler.
Aylardır karşımızda kurulan ittifakları gördünüz, kimlerin kimlerle beraber olduğunu gördünüz. Terör örgütlerinden sapkın akımlara kimlerin karşımıza dikildiğini gördünüz. Oynanan kirli oyunları gördünüz. Buna rağmen ne oldu? Hamdolsun başaramadılar, inşallah bundan sonra da başaramayacaklar. Çünkü bu millet mayasının ne kadar sağlam, basiretinin, ferasetinin ne kadar güçlü olduğunu yaşadığı her badirede tekrar tekrar ispatlamıştır. Ve işte bundan dolayıdır ki Türk milletinin asla zafiyetini yakalama, bulma gibi gayretin içerisine girenler yine kaybedeceklerdir. Sadece şu son seçimler boyunca şahit olduklarımız bile milletimizin şu onurlu duruşunu göstermiştir. Milletimizle aramızdaki muhabbet köprüsü böylesine güçlü olduğu müddetçe, Allah’ın izniyle üstesinden gelemeyeceğimiz mücadele, çözemeyeceğimiz sorun, hal yoluna koyamayacağımız mesele yoktur. Şimdi Rabbime beni böyle bir milletin evladı olarak dünyaya getirdiği için hamd ediyorum.
Aziz Milletim,
Değerli Kardeşlerim,
Seçimler bittiğine göre artık tüm vaktimizi ve enerjimizi çalışmaya, eser üretmeye, hizmet vermeye tamamıyla tahsis edeceğiz. Asrın felaketi 6 Şubat depremlerinin yaralarını sarmak, yıkılan şehirlerimizi yeniden ayağa kaldırmak, insanlarımızı hayata bağlamak önceliklerimizin en başında yer almayı sürdürecektir. Sadece kalbimiz değil, elimiz de hep deprem bölgesinin üzerinde olmaya devam edecektir.
Enflasyonun yol açtığı fiyat artışlarından kaynaklanan sıkıntıları gidermek, refah kayıplarını telafi etmek önümüzdeki günlerin en acil konu başlığıdır. Bunları çözmek bizim için zor bir şey değil. Bunları Başbakanlığım döneminde faizi 4,6’ya, enflasyonu da 6,2’ye indirerek ispatlayan biz değil miyiz? Biz bu işi yaşadık, yaptık, ama bunların böyle bir derdi var mı? Yok. Bunlar laf ola beri gele. Yaparsak yine biz yaparız. Evet, şu anda faiz 8,5’a indirildi ve enflasyon da göreceksiniz, o da inecek. Onlar bizimle yarışamaz. Onlar IMF’in kapısında nöbet tutarlar.
Kardeşlerim,
Bizler Davos’tan kopuşumuzu nasıl başlatmıştık biliyor musunuz? Davos’ta, şu anda Babacan yanımdaydı o zaman ve Davos’ta IMF Başkanıyla görüşüyoruz. O zaman bizim 23,5 milyar dolar IMF’e borcumuz var. IMF Başkanına dedim ki; sen taksitlerini alıyor musun? Alıyorum. Dolayısıyla Türkiye’nin siyasi kaderine sen müdahale edemezsin, Türkiye’nin Başbakanı benim.  Sen sadece taksitlerini alacaksın. Ne oldu? 2013’e kadar devam ettik, 2013’te son taksiti ödedik, ondan sonra bizim IMF’le ilişkimiz bitti; biz buyuz. Ama bu CHP ne diyordu hala? IMF’den borç almanız lazım. O sizin işinizdir, bizim değil. Ve o gün bugün bakın 10 sene geçti, biz IMF’den borç almadık. Ve o zaman da Merkez Bankamızın döviz rezervi 27,5 milyar dolardı. Bunlar ne yapıyor? İngiltere’ye gidip yok 3 milyar dolar getirecekmiş, ya onlar sana delikli kuruş vermezler. Tefeci kime para vereceğini çok iyi bilir. Nitekim, buyurun tefeciden para isteyenin akıbeti işte sandıklarda ortaya çıktı, olay bu kadar basit. Ve biz şimdi yolumuza emin adımlarla yürüyoruz, yürüyeceğiz.
Değerli Kardeşlerim,
Güven ve istikrar, bu iki kavram çok önemli. Ta siyasette hep arkadaşlarımla bunu konuştum, iki kavram; güven ve istikrar, bununla yola devam edeceğiz ve güçlü bir ekonomi yönetimini bu iki kavramının üzerine kuracağız. Uluslararası itibara sahip bir finans yönetimi, yatırım ve istihdam odaklı bir üretim ekonomisi pazarlıyoruz. Sanayiden enerjiye her alanda giderek artan üretim gücümüzün sağladığı imkânları herkesi şaşırtacak yeni bir ekonomik atılımın lokomotifi haline getireceğiz.
Şu anda Karadeniz’de doğal gazı bulduk mu? 1 ay süreyle ücretsiz olarak doğal gazı vatandaşlarımıza verdik mi, veriyor muyuz? 1 yıl boyunca da 25 metreküp doğal gazı biz Cumhurbaşkanlığının hediyesi olarak vatandaşlarımıza verme kararını açıkladık mı? Biz buyuz. Şimdi Gabar’da petrol çıktı. Yatarak çıkmadı, çalışarak çıktı. Daha önce orada bay bay Kemal’in dirsek temasında olduğu teröristlerin oralarda beton dökmeleri sebebiyle petrol çıkartamıyorduk, ama şimdi çıkardık. Ve bununla birlikte küresel gelişmelerin bozduğu dengeler yeniden kuruluyor, Türkiye’nin bu tabloda inşallah çok çok farklı bir gücü olacak, hak ettiği yeri de alacak.
Güneyimizdeki güvenlik tehditlerini, terör örgütleriyle yürüttüğümüz mücadeleyi artıracağız. Siyasi ve diplomatik kanalları daha etkin işleteceğiz. Bölgesel gelişmeleri doğru şekilde yönlendirerek, kısaca çok yönlü çalışmalarla sınırlarımızdan bunları da uzak tutmaya devam edeceğiz. Ve bay bay Kemal’in ortakları ne diyordu? Biz güneyimizdeki terör örgütleriyle beraber olacağız. Bununla kalmadılar, oralardaki petrol kaynaklarını bu teröristlerle paylaşmanın adımlarını attılar. İşte Kamışlı, bunlardan bir tanesidir, koalisyon güçleriyle ortak hareket ettiler.
Vatandaşlarımızın talebi olan sığınmacıların gönüllü geri dönüşlerini de bu politikanın bir parçası olarak değerlendiriyoruz. Şu anda bizler ülkemize ve milletimize yakışır yol ve yöntemlerle vatandaşlarımızın bu konudaki beklentilerini karşılamak görevimizdir. Suriye topraklarındaki güvenli bölgelere bugüne kadar kardeşlerim, 600 bine yakın kişinin gönüllü olarak geri dönmesini sağladık. Şimdi Katar’la bir iş birliği yaptık, yeni bir iskân projesiyle birkaç yıl içinde 1 milyon kişinin daha dönüşünü temin edeceğiz.
Eğitimden sağlığa, ulaşımdan enerjiye, sanayiden tarıma, turizmden spora kadar ülkemize asırlık kazanımlar sağladığımız alanlarda çıtayı daha yukarıya taşıyacak yatırımlarla yolumuza devam edeceğiz. Mesleki eğitim başta olmak üzere ülkenin şartlarına ve gençlerimizin beklentilerine karşılık gelecek uygulamaları geliştirerek sürdüreceğiz.
Durmak yok… Durmak yok… Aynı şekilde sağlıkta dünyanın örnek aldığı altyapımızı ve sigorta sistemimizi hep daha ileriye taşıyacak ve yaygınlaştıracağız. Şehir hastanelerimizi artıracağız. Kalkınmanın temel altyapısı olan ulaştırma ve enerjide yürüttüğümüz yatırımları artık küresel düzeye taşıyarak, Türkiye’nin hub konumunu daha da güçlendireceğiz. Nitekim Sayın Putin, Türkiye’nin, yani Trakya’nın hub bölgesi olması konusunu bu tebrik mesajında yine tekrar etti. Onlarla bu adımı atacağız ve böylece Trakya bir hub olacak.
Ülkemizin lokomotifi haline dönüşen sanayimizi, bilhassa savunma sanayimizin marka değerini artıracağız. Bizi dünya gıda sektörünün en önemli aktörlerinden biri haline getiren tarım ve hayvancılıkta girdi fiyatlarını düşüren, üretici gelirlerini artıran, tüketici erişimini kolaylaştıran bir sistemi hayata geçireceğiz. Hizmetler sektörümüzün ana gelir kaynağı turizmde yakaladığımız ivmeyi sürdüreceğiz. Sosyal yardım ve destek sistemimizi milletimizin tek bir ferdinin bile kendisini sahipsiz hissetmeyeceği, dışlanmışlık duygusuna kapılmayacağı seviyeye getirene kadar geliştireceğiz.
Kardeşlerim,
Kısacası önümüzdeki dönemin her anını Türkiye yüzyılına yakışır eser ve hizmetlerle değerlendireceğiz. Yarın 570. yıldönümüne kavuşacağımız İstanbul’un fethi bir çağı açıp yeni bir çağı kapatmıştı. Başta fethin komutanı, “Letüftehanne’l Kostantıniyyete, ve le ni’mel emrü zâlike’l emr, ve le ni’mel ceyşü zâlike’l ceyş. Kostantiniye muhakkak fetholunacaktır, onu fetheden komutan ne güzel komutan ve onun askeri ne güzel askerdir, hükmünü yerine getirdik 570 yıl önce. Yarın bu fethi İstanbul’umuzda kutlanacak. Ne mübarek komutan, ne mübarek asker.
İnşallah sizleri karşımda bu ecdadın torunları olarak görüyorum. Sizlerle iftihar ediyorum. Sizlere inanıyorum, sizlere güveniyorum. İnşallah bu seçimleri giriş kapısı olarak gördüğümüz Türkiye yüzyılı da tarihe işte böyle bir dönüm noktası olarak geçecektir.
Dün Türkiye bize, biz de Türkiye’ye ve milletimize emanetiz demiştik. Emanete sahip çıktığınız için sizlere en kalbi şükranlarımı sunuyorum. Kelimelere sığmayan şu sevginiz, coşkunuz, vefanız, kadirşinaslığınız için her birinize ayrı ayrı teşekkür ediyorum. Bizlere bu toprakları vatan yapmak ve vatan olarak tutmak için canlarını feda eden tüm şehitlerimizi rahmetle yâd ediyorum. 15 Temmuz gecesi şu gazi mekânın önünde istiklalleri ve istikballeri için gözlerini kırpmadan ölüme yürüyen şehitlerimizi kemal-i edeple anıyorum.
Sizler buradaki varlığınızda şehitlerimizin elden ele bugünlere ulaştırdığı kutlu sancağın asla yere düşmeyeceğini bir kez daha gösterdiniz.
Rabbim hepinizden razı olsun. Bize yeni bir zafer daha yaşatan milletimiz var olsun. Türkiye yüzyılı kutlu olsun. Büyük Türkiye zaferimiz hayırlı olsun.
Sözlerime Arif Nihat Asya’nın şu Dua şiiriyle son vermek istiyorum:
“Biz, kısık sesleriz...
Minareleri, sen, ezansız bırakma Allah'ım!
Ya çağır şurada bal yapanlarını,
Ya kovansız bırakma Allah'ım!
Mahyasızdır minareler...
Göğü de, kehkeşansız bırakma Allah'ım!
Müslümanlıkla yoğrulan yurdu,
Müslümansız bırakma Allah'ım!
Bize güç ver...
Cihad meydanını, pehlivansız bırakma Allah'ım!
Kahraman bekleyen yığınlarını,
Kahramansız bırakma Allah'ım!
Bilelim hasma karşı koymasını,
Bizi cansız bırakma Allah'ım!
Yarının yollarında yılları da,
Ramazansız bırakma Allah'ım!
Ya dağıt kimsesiz kalan sürünü,
Ya çobansız bırakma Allah'ım!
Bizi sen sevgisiz, susuz, havasız;
Ve vatansız bırakma Allah'ım!
Müslümanlıkla yoğrulan yurdumu,
Müslümansız bırakma Allah'ım.”
Arif Nihat Asya’ya Allah’tan rahmet diliyorum. Sağ olun, var olun, Allah’a emanet olun. Kalın sağlıcakla.
 
",2023-05-28,Recep Tayyip Erdoğan won the election between 2 candidates.,after
"Güçlü Sanayi, Güçlü Türkiye İstanbul Buluşması Programı’nda Yaptıkları Konuşma",2023-05-25,"

Değerli Sanayicilerimiz,
Aziz Kardeşlerim,
Sizleri en kalbi duygularımla, hürmetle, muhabbetle selamlıyorum. Sizlerle beraber olmaktan, hasret giderip hasbihal etmekten büyük bir memnuniyet duyuyorum. Güçlü Sanayi Güçlü Türkiye İstanbul Buluşması vesilesiyle gönüllerimizi bir araya getiren herkese, tüm kurumlarımıza, iş dünyamızın çatı kuruluşlarına ayrı ayrı teşekkür ediyorum. Aynı şekilde İstanbul İl Başkanlığımızı bu buluşmaya öncülük ettiği için hassaten tebrik ediyorum.
Sözlerimin hemen başında sizlerin vasıtasıyla İstanbul’daki tüm sanayicilerimize buradan selamlarımı iletiyorum. Türkiye’nin kalkınması, güçlenmesi, ekonomideki hedeflerine ulaşması yolunda emek veren tüm sanayicilerimize şükranlarımı sunuyorum. Yatırımın, istihdamın, üretimin kıymetini en iyi sizler takdir edersiniz. Bunun için ülkenin öncelikli ihtiyacının güven ve istikrar iklimi olduğunu da yine en iyi sizler bilirsiniz.
Biz 21 yıldır ülkemize ve milletimize işte bunu verdik. Biz güveni sağladık, istikrarı sağladık. Milletimiz de çalıştı çabaladı, alın terini, kabiliyetini ortaya koydu. Hep birlikte asırlara bedel demokrasi ve kalkınma atılımları gerçekleştirdik. Bu süreçte önümüze çıkan engelleri birlikte aştık, tuzakları birlikte bozduk, senaryoları birlikte yırtıp attık. Cumhuriyetimizin ilk asrını geride bıraktığımız 2023’ü Türkiye yüzyılına birlikte hazırladık. Şimdi de yeni bir geleceğin kapısında yine sizlerle birlikteyiz.
Biliyorsunuz 14 Mayıs seçimlerinin Meclis aşaması tamamlandı. 14 Mayıs, sıradan bir tarih değil. 14 Mayıs, şöyle gideceğiz 1950 ve onun yeni bir yapılanmasını gerçekleştirdik ve 14 Mayıs’ta milletimizin teveccühünü kazandık, fakat kıl payı da olsa yetmedi. Şimdi Pazar günü ikinci turunu yapıyoruz. Pazar geldi ve Pazar günü inşallah milletimiz 14 Mayıs’ın adeta tamamlayıcısı konumunda olan bu tarihi inşallah farklı bir oranla bu kardeşinize tevdi edecektir diye inanıyorum.
Bunu niye söylüyorum? Her şeyden önce milletimiz Parlamento’da tercihini 323 milletvekiliyle Cumhur İttifakı’ndan yana yaptı. Bu ne demektir? Yani Millet İttifakı olarak sizin Parlamento’da yasama olarak herhangi bir şey yapma şansınız yok. Artık milletimiz bu şansı, bu iradeyi Cumhur İttifakı’na verdi. Cumhurbaşkanlığında da şahsımıza 27 milyondan fazla vatandaşımız yüzde 49,5 oy oranıyla büyük bir teveccüh gösterdi. Ancak sistem gereği seçimin sonuçlanması ikinci tura kaldı. Milletimiz Meclis çoğunluğunu Cumhur İttifakı’na vererek ülkenin yönetiminde bize olan güvenini tekrar teyit etmiştir. Aynı zamanda bu kararıyla milletimiz muhalefete ve tüm dünyaya da çok net mesajlar göndermiştir. Ülkemizi tekrar koalisyon günlerine döndürme önerilerine, yani eski Türkiye önerilerine hayır diyerek Cumhurbaşkanlığı Hükümet Sistemi’ne yeniden güvenoyu vermiştir. Terör örgütleriyle gizli-açık iş tutanlara gönlünün kapalı olduğunu sandıkta göstermiştir.
Şimdi burada şimdi bir konuyu özellikle vurgulamak istiyorum. Sayın Kılıçdaroğlu TRT’deki açıklamasında; bizim terör örgütleriyle görüşmeler yaptığımızdan bahsediyor. Sayın Kılıçdaroğlu, bunu ispatlayamazsan namertsin. Bizim terör örgütleriyle, temsilcileriyle herhangi bir yerde herhangi bir görüşme yaptığımızı ispatlamak hukukun dili itibariyle müddei, iddiasını ispatla mükelleftir. İspatlayamazsan, tekrar ediyorum; namertsin. Biz terör örgütleriyle görüşme değil onları inlerinde vurmakla görevli olduk. Cudi’de bunları vurduk, Gabar’da bunları vurduk, Tendürek’te bunları vurduk, Bestler Deresi’nde bunları vurduk ve hala bunları vurmaya devam ediyoruz. Sen ise Kandil’den talimat alarak, Kandil’den aldığın talimatla bunların parti binalarına bile değil Parlamento’daki odalarına gidip, bunlarla görüşmeler yapıyorsun ve bunlarla görüşmeler yapmak suretiyle de beraber yol haritasını çiziyorsun.
Asla bizim terör örgütleriyle bir araya gelmemiz, kozmik odalarda toplantılar yapmamız, böyle bir şey söz konusu değildir. Ve yine söylüyorum; ispat sana aittir. Erdoğan’ı ve arkadaşlarının terörle mücadelede nerede olduğunu benim milletim çok iyi bilir. Bu konuda Cudi’nin, Gabar’ın, Tendürek’in, Bestler Deresi’nin dili olsa da konuşsalar, o zaman bu işi sen çok daha iyi öğrenirsin. Ama sen tam aksine, sınır ötesinde bile teröristlerle nasıl adımlar atılacağının görüşmelerini ne yazık ki şu anda dirsek dirseğe beraber yürüdüğün HDP ile bu çalışmaları yaptın. Nerede yaptın? Meclis’teki odalarında yaptın. Bunu artık bütün konvansiyonel medya zaten ortaya koydu, her şey açık ortada. Sen kalkıp da, zaten akşam yalan-sabah yalan, hayatın bununla geçiyor, bir de utanmadan sıkılmadan bizi televizyona çağırıyorsun. Senin derdin başka, şöhret olmak istiyorsun. Sana yalan şöhretliği yeter, bunun dışında sana ayrıca bir şöhret minderi vermeye bizim vaktimiz yok. Çünkü hayatları yalan üzerine kurulu olanlar mesajı yanlış anlayıp bir anda bambaşka mecralara savrulmuş olsalar da, milletimizin duruşu gayet açıktır ve değişmemiştir.
Seçim sonuçlarını hazmedemeyip depremzede vatandaşlarımız başta olmak üzere milletimize etmedik hakareti bırakmayanların Pazar günü hangi yüzle onlardan oy isteyeceğini açıkçası biz de merak ediyoruz. İşte buyurun, her şey açık ortada, Hatay’da gitti, orada Defne’ye niye gitmedi, hadi bir de Defne’ye gitseydin. Defne’de yüzde 90 oy aldın, biz yüzde 8 aldık. Ama biz burada CHP yüzde 90 oy aldı diye biz orada Defne’de hastane yapma olayını bir kenara koymadık. Tam aksine, şu anda ortakların iki ayda-üç ayda hastane mi yapılırmış derken, biz ne dedik? Evet, biz iki ayda-üç ayda Defne’de bu hastaneyi yapacağız. Yaptık mı? Yaptık. Açılışını yaptık mı, onu da yaptık. Hadi Hatay’a gittin, bir de Defne’ye gitseydin ya, gidip bir de hastaneyi görseydin. Bay bay Kemal, biz Profesör Doktor Murat Dilmener Hastanesi’ni 45 günde Atatürk Havalimanı’nda yaptık. Aynısını yine Sancaktepe’de aynısını yine 45 günde aynı projeyi Pakize Öz Hastanesi olarak orada da yaptık. Biz yaparız, bizim bir farkımız var. Biz yapamayacağımız hiçbir eseri konuşmayız, yapacağımızı konuşuruz. 
Ama artık ortada masa filan da kalmadı, nereye vuracaksın? Muhalefet cenahında ortalık adeta toz duman. CHP Genel Başkanı hem kendi partisi içindeki sıkıntılarıyla, hem ilkesizlik üzerine kurulu savrulmalarıyla o bildik siyasetini kendi başına sürdürüyor. Kendi partilileri dahil kimsenin bu kişiyi taşıyacak mecali kalmadı. Karar Pazar günü, inşallah Pazar günü seçimlerin ardından Kılıçdaroğlu’nun çektiği eziyete de son vereceğiz milletçe. Kolay değil, yani 15 seçim bizimle yarışa girdin, hepsini kaybettin. Şimdi artık cumhurbaşkanı adayı olarak tekrar giriyorsun.
CHP Genel Başkanı öyle çaresiz durumda ki kafası zehir gibi çalışan gençlerimizin şu anda yaptığı bir video üzerinden kaset kumpas geçmişinin üzerini örtmeye çalışıyor. Hadi kendisinin o koltuğa nasıl monte edildiğini bir kenara bıraktık, CHP’den ayrılarak cumhurbaşkanı adayı olan birisine daha dün yaptıkları ortada. Kandil’deki terör örgütünün elebaşlarının neredeyse her gün kendisi için yaptıkları destek çağrıları, 14 Mayıs’tan sonra da kesintisiz devam etti. Benim onlarla ilişkim yok diyor. Ya nasıl yok? İşte bak, konvansiyonel medya dahil hepsinden sana destek mesajları yayınlanıyor. Dikkat et, Erdoğan’a böyle bir destek mesajı yayınlanmıyor, haşa. Zaten onlardan gelen desteği biz kabullenmeyiz. Bize milletimizin desteği yeter. Farkımız bu.
Avrupa’daki terör örgütü yandaşlarının kendisine oy vermeyenlere yönelik saldırıları sandıklar kapanana kadar sürdü. İşte sandıklarda şu anda özellikle Cumhur İttifakı’na oy verenlere karşı veya oy verecekleri bildikleri kişilere karşı nasıl saldırdıklarını duyuyorsunuz, görüyorsunuz herhalde.
Yurt dışındaki tefecilerin; bay bay Kemal biliyorsunuz 300 milyar doları Londra’daki tefecilerden alıp getirecekmiş. Aramızda burada finansçılar var, bankacılar var, onlar da oralardan buralara paralar nasıl getirilir onu gayet iyi bilirler. Ya böyle de yalan mı olur? Yetti artık, bıktık. Londra’nın tefecilerinden, herhalde bunlar olsa olsa esrar, eroin kaçakçılarıdır, buna galiba demişler ki, ya hiç oyalanma git, biz seçimden sonra bu işi de getirirsen sana buralardan bir şeyler göndeririz. Bay bay Kemal, sana delikli 2,5 kuruş bile vermezler, göndermezler. Yok böyle 25 kuruşa simit yok, kimi aldatıyorsun?
Ülkemize parmak sallayanların hezeyanları da henüz bitmiş değil. Tek vasfı sığınmacı düşmanlığı, yabancı yatırımcı düşmanlığı olan birini yanına alarak tüm bu gerçekleri ters yüz edebileceğini düşünen bir zihniyetle karşı karşıya bulunmamız da ayrı bir facia.
Değerli Kardeşlerim,
Bakın biz şu anda Kuzey Suriye’de briket evler yaptık, bunu sadece devlet olarak değil sivil toplum kuruluşlarımızla birlikte yaptık. Ayrıca, Katar destekli 1 milyon mülteciyi alabilecek yine Suriye’de konutlar yapma çalışmaları devam ediyor ve dün İçişleri Bakanım bunun temel atma törenini başlattı. Ve bununla birlikte de biz Türkiye’deki Suriyelilerin buralara gönüllü bir şekilde gidişinin altyapısını oluşturduk, oluşturuyoruz, ani bunları kovarak değil, bunları cebren ve hile ile göndererek değil. Almanya’sı, Fransa’sı, Amerika’sı bu tür mültecileri nasıl ülkelerine davet ediyorsa, aynı uygulamanın bir değişik benzerini biz de yapalım istedik ve bunu yapıyoruz. Çünkü yaptığımız işin insani, vicdani ve bir diğer taraftan da İslami bir yönünün olması gerekir diye inanıyoruz.
Şimdi isterseniz CHP Genel Başkanının unutturmak istediği o skandal açıklamalara şöyle videodan bir bakalım. Kılıçdaroğlu’na PKK desteği nasıl oluyor, buyurun görelim.
…
Değerli Kardeşlerim,
Her şey ortada mı? Belge ortada mı? Deliller ortada mı? Başka bir şey anlatmaya gerek var mı? Hala diyor ki, bizim teröristlerle iş birliğimiz yok; işte ortada, hayatın yalan hayatın. Fazla söze hacet yok. İnşallah Pazar günü işte bu delillerin, bu tabloların hesabını benim milletim bu teröristlerle el ele, omuz omuza olacaklardan soracaktır diye inanıyorum. 14 Mayıs’ta yarım kalan işi tamamlayacak, ardından da hep birlikte Türkiye yüzyılının inşası için gece-gündüz çalışacağız.
Kardeşlerim,
Bu Selo kim? Diyarbakır’da 51 Kürt kardeşimizin canına giren teröristtir. Şimdi ne diyor? Selo’yu eğer çıkarmak istiyorsanız oyu bize vereceksiniz diyor. Kim diyor bunu? Kılıçdaroğlu. Benim milletim bir teröristti çıkarmak için gayret eden Kılıçdaroğlu’na oy vermez, ben buna inanıyorum. Çünkü benim milletim millidir, yerlidir, benim milletim vatanseverdir, asla sizlere yol vermez ve bunların hesabını Pazar günü soracaktır.
Rabbim insana ancak çalıştığı kadarı vardır buyuruyor. Biz ülke ve millet olarak tek çaremizin çalıştığımızın karşılığının olduğunu ve karşılığını da alarak yol yürümek olduğunu gayet iyi biliyoruz. Pazartesi gününden itibaren de bu şekilde mücadeleye devam edeceğiz.
Değerli Kardeşlerim,
Sizler iş insanları olarak hesabı, kitabı çok iyi bilirsiniz. Az önce bakanım da ifade etti, düşünün ya, yüzde 1’i bile bulmuyor toplam bunların oy oranı, fakat 40 tane milletvekilliği aldılar. Bunu oy oranına vurduğunuz zaman, ya sen hesap uzmanıydın, bir hesap uzmanı olarak sana kalan milletvekili sayısı bunlarla mukayese edilemeyecek derece az, yok oldun ya. Sen şimdi Pazartesi gününden sonra haline bak, senin halin nice olacak. Ben de hayatının bir döneminde ticaretle uğraşmış bir kardeşinizim, hayatı başkaları gibi sırça köşklerde değil, Kasımpaşa’da öğrendim, Türkiye’nin özeti olan İstanbul’da öğrendim. Bu şehirde ayakta kalmanın, bu şehirde onuruyla, şerefiyle, başı dik bir şekilde yaşamanın manasını biz çok iyi biliriz. İstanbul’da öğrendiklerimizi siyasi hayatımızın her safhasında kendimize rehber edindik. Ne yaparsak yapalım önce dönüp milletimize baktık. Ülkenin ve milletin menfaatlerini asla pazarlık konusu haline getirmedik.
4,5 yıl net İstanbul’a Belediye Başkanlığı yaptım ve İstanbul’a Belediye Başkanlığım yaptığım dönemin de kadr-u kıymetini en iyi İstanbullular bilir. Ve düşünün, İstanbul, hep öyle tarif ederim CHP’yi, çöp-çukur-çamur, üç Ç. Çöp var mıydı? Dağlar vardı. Çukurlar, vardı. Çamur, vardı. Ama bunların ötesinde bir de İstanbul susuzdu. Ve biz 110 kilometreden Istranca Dağları’ndan İstanbul’a suyu getirdik ve İstanbul’u susuzluktan kurtardık.
Onu da geçiyorum, İstanbul’da Belediye Başkanlığını CHP’li Nurettin Sözen’den aldım ve o dönem de 50 bin haneye doğal gaz getirmişlerdi. Göreve geldik ve cezaevine gittiğim zaman 1 milyon 250 bin haneye doğal gazı getirmiştim ve o şekilde de cezaevine gitmiştim. Biz bunlarla övünüyoruz. Bay bay Kemal, senin geçmişinde ne var ya, referansın ne, bunu söyle? Bizim referansımız ortada, bunlar. O günden bugüne, işte şurada Haliç, Haliç’in hali neydi? İstanbullular Haliç’in halini bilir, kokudan geçiliyor mu oradan? Geçilmiyordu. Ama Haliç’ten biz 9,5 kilometre Alibeyköy’deki bir taşocağına Haliç’in bütün o pisliklerini, çamurunu adeta bir petrol boru hattı gibi oraya bunu deplase ettik. Ve Alibeyköy’deki o taşocağı şimdi çocuklar için bir oyun parkı, devasa bir alan kazandırdık.
Ve yine Haliç’in kenarındaki şu anda Haliç Kongre Merkezi olan yer, temelini attık, Allah rahmet etsin, Kadir Topbaş kardeşimiz görevi devraldığında o da bugünkü eseri meydana getirdi. Ya biz buyuz. Oradan geçilmezdi, çünkü orada bağırsakçılar vardı, orada kurbanlar kesilirdi, böyle bir yerdi. Ama yaparsak, biz yaparız dedik ve yaptık. Bakın bugün-yarın aynı şekilde CHP de o kongre merkezinde toplantılar yapıyor; bak biz yaptık işte. Size kalsa böyle bir şeyi zaten yapmanız mümkün değildi, böyle bir dediniz yok zaten.
Aynı şekilde Atatürk Kültür Merkezi, bütün o sözde sanatçılar burası yıkılırsa yapılmaz diyorlardı. Muhsin Ertuğrul’la ilgili de burası yıkılırsa yapılmaz diyorlardı, Belediye Başkanıyım. Şu gördüğünüz İstanbul Kongre Merkezi 40 metre derinliktedir, bu kısım 17 metre, ama altında bir de bunların otoparklar filan var. Ve burası da yine Belediye Başkanlığımız döneminde yapıldı ve o sözde sanatçılar bunlar burada tiyatroyu yapmayacaklar dediler; yaptık, daha büyüğünü yaptık, daha güzelini yaptık. Ya farkımız bu farkımız bu. AKM, Atatürk Kültür Merkezi muhteşem bir şekilde yapıldı ve şu anda hizmet veriyor. Biz yapamayacağımız hiçbir şeyi söz vermedik, yaptık ve şimdi oradan tüm sanatseverlere hizmetler veriliyor.
Türkiye’nin bekası söz konusu olduğunda kimseyi gözümüz görmedi, bu uğurda gerektiğinde dünyanın en güçlü lobilerine meydan okuduk, PKK’sından FETÖ’süne tüm terör örgütleriyle mücadele ettik. Hatırlayın 15 Temmuz gecesini, uçaklara, tanklara, ölüm kusan silahlara göğsümüzü siper ettik. Gerektiğinde her türlü riski alarak canımızı ve siyasi ikbalimizi tehlikeye atmaktan çekinmedik, ama hiçbir zaman ülkemizin, milletimizin ve umudunu bize bağlamış yüzmilyonlarca mazlum ve mağdurun hakkını kimseye yedirmedik.
Birleşmiş Milletler’den NATO’ya, G20’den diğer yapılara kadar tüm uluslararası platformlarda Türkiye’nin çıkarlarını cesaretle savunduk. Rusya-Ukrayna krizi dahil dünyanın en zorlu sınamalarından ülkemizi sahili selamete başarıyla çıkardık. Türkiye’yi bölgesindeki çatışmaların tarafı haline getirmeye çalışanların oyunlarına gelmedik. Savaş ateşine benzin taşıyan değil, akan kanı ve gözyaşını durmanın çabasını sergileyen bir ülke olduk.
Doğu Akdeniz’den mavi vatana hiçbir yerde geri adım atmadık. Ne bizim olmayana el uzattık, ne de başkalarının milletimizin lokmasına en uzatmasına rıza gösterdik. Siyasette kalbi Türkiye için çarpan herkesle ortak bir paydada buluşmaya çalıştık. Önce ülkem ve milletim diyen tüm vatandaşlarımıza kapımızı da, kollarımızı da sonuna kadar açtık, elbette bunun için gerektiğinde herkesle görüştük, istişare ettik.
Haklı eleştirilere kulak verdik, kimden gelirse gelsin Türkiye’nin hayrına olacak her teklifi değerlenirdik, ama siyaseti asla bir at pazarlığı olarak görmedik. Ne vereyim abime anlayışıyla siyaset yapmadık. Seç-beğen-al ucuzluğuna kendini kaptıranlardan olmadık, dün de böyleydik, bugün de böyle davranıyoruz.
Cumhur İttifakı, günlük çıkarlar değil bir ortak değerler ittifakıdır. Cumhur İttifakı, Türkiye ortak paydasında buluşanların adresidir. Cumhur İttifakı, vatanın bekasını her şeyin önünde görenlerin çatısıdır. Bunun dışındaki her şey lafügüzaftır.
Şimdi son 21 yılda ülkemize kazandırdıklarımızı kısaca şöyle videodan bir izleyelim.
…
Evet, 21 yılda biz laf üstüne laf koymanın değil, taş üstüne taş koymanın mücadelesini yürüttük. Allah’a hamdolsun, ülkemizi her alanda tarihinin en iyi başarılarıyla tanıştırdık. Seçim kampanyası döneminde de eser ve hizmet yolculuğumuzu kesintisiz bir şekilde sürdürdük.
Peki, biz bunlarla uğraşırken CHP Genel Başkanı ne yaptı? Ülkemizin önünü açacak, milletimizin derdine derman olacak hangi teklifi getirdi? Elbette hiçbir şey Dahası, bu süreçte CHP Genel Başkanının girdiği iş birlikleri gerçekten çok sancılı, sıkıntılıdır. Bu kişi daha yola çıkarken ilk düğmeyi yanlış ilikledi. Siyasetin omurgası olan, taşıyıcı sütunu olan değerleri göz ardı etti. Ülke millete dair meselelerin al gülüm-ver gülüm malzemesi yapılamayacağı, yapılmaması gerektiğini aklına getirmedi. Cumhurbaşkanı yardımcılıklarının sayısında bunu yaptı, bakanlıklarla ilgili hususlarda bunu yaptı, hiçbir hesaba-kitaba dayanmayan sözleriyle bunu yaptı, Batılı büyükelçilerle münasebetlerinde bunu yaptı. İlkeleri, prensipleri, ahlaki ve milli değerleri bir kenara bırakıp, sadece kendi kişisel hesabıyla hareket ederek siyaseti kirletti, siyasetin dilini zehirledi. Ağzını her açtığında hesap uzmanıyım diyen bu zat, toplam oyları yüzde 1’i dahi bulayan 4 partiye neredeyse 40 vekil ikram etti.
Masadan 3 günlüğüne kalkmanın bedeli Ankara ve İstanbul Büyükşehir Belediye başkanlarına verilen cumhurbaşkanı yardımcılığı oldu. Hale bak ya, yani bu İstanbul Büyükşehir Belediye Başkanı 4 yıldır görevde, İstanbullular olarak acaba İstanbul’a ne yaptı, çok büyük hizmetler var diyebilir misiniz? Aynı şekilde Ankara, Ankara’ya ne yaptı? 4 yılda Ankara’da, yaşıyoruz, görüyoruz hiçbir şey yok.
Kapısını çaldığı her partiye tepside bir koltukla gitti. Burada çok ve net söylüyorum, şimdiye kadar CHP Genel Başkanıyla masaya oturup da istediğinden daha fazlasını almadan kalkan hiç kimse yoktur. Bunlar belki bize de bir şey düşer, diye gelen herkes, cebinde mebzul miktarda milletvekilliğiyle, cumhurbaşkanı yardımcılığıyla, 3’er, 5’er bakanlık sözüyle çıktı. Elinde boş senetle CHP’nin kapısına dayanan herkes, CHP Genel Başkanından imzayı koparmış, üzerine rakamı da bizzat kendileri yazmıştır.
Bunun en güzel örneğini dün yaşadık, CHP Genel Başkanı sırf koltuğunu korumak için son 4 ay içinde tarihte eşi benzeri görülmemiş tutarsızlıklara imza attı. Sadece partisine değil, Türk siyasetine de çok büyük bir leke bulaştırdı. Kendi tutarsızlıklarını, kendi ilkesizliklerini örtmek için yalan yanlış ithamları ortaya dökenlerin derdinin ne olduğunu biliyoruz. Ne yaparsanız yapın, terör örgütleriyle iş birliğinizi unutturamayacaksınız bay bay Kemal.
Şahsi ikbaliniz için partinizin milletvekilliklerini pazara çıkardığınızı, önüne gelene makam, mevki sözü verdiğiniz unutturamayacaksınız. Ne yaparsanız yapın, bu ülkenin çıkarlarını uluslararası arenada pazarlık meselesi haline getirdiğinizi unutturamayacaksınız. Milletimiz 28 Mayıs’ta bunların hepsinin hesabını inanıyorum ki sizden soracak.
Değerli Kardeşlerim,
Cumhuriyetimizin yeni asrına girmeye az bir zaman kaldı. Şöyle bir geriye dönüp baktığımızda, geçtiğimiz asır boyunca maalesef çok büyük sıkıntılardan geçtik. Ülkemiz neredeyse her 10 yılda bir darbe girişimlerine maruz kaldı. Darbeler, bir taraftan demokrasiyi, bir taraftan da kalkınma hamlelerini sekteye uğrattı. Ülkemizin demokrasisiyle özellikle sanayisi de büyük darbe yedi. Sürekli yıkılıp yeniden kurulan koalisyon hükümetleri yüzünden atılan kalkınma adımları hep yarım kaldı. Ülkemizin son 21 yılının kıymetini en iyi sizler biliyorsunuz. Güven ve istikrar ikliminde neler başarılabileceğinin en güzel örneği sizlersiniz. Bu dönemde sanayicimiz uzun dönemli planlar yapabilme imkânına bizimle ulaştı. Tüm stratejini ülkede bir korku iklimi yayma üzerine kuranların ilk hedefinin sanayicilerimiz, yatırımcılarımız olması boşuna değildir. Hamdolsun sizler bu oyuna gelmediniz. Sizlerin kovid 19 salgını döneminde dünya ekonomisi derinden sarsılır, enerji ve gıda krizi tüm dünyada fiyatları dalgalandırırken bile sizin dik duruşunuza biz şahit olduk. Böyle bir dönemde ihracatımızı 254 milyar doların üzerine çıkarttığınızı, istihdamı 32 milyon sınırına dayadığınızı biliyoruz. Sizleri canıgönülden tebrik ediyorum.
Elbette dünyada yaşanan krizlerde olduğu gibi ülkemizdeki siyasi iklimin zehirlenmesi sürecinde yaşadığımız sıkıntıların da farkındayız. Finansal taleplerinizin, yeni yatırım alanı ihtiyaçlarınızın, iş gücüyle ilgili beklentilerinizin hepsini biliyoruz. Bugüne kadar her meselenizi nasıl biz hal yoluna koymuşsak, bunların çözümünü de yine biz sağlayacağız. Bizim yapamadığımızı SGK’yı batırmaktan başka mahareti olmayan birinin yapabilmesi zaten mümkün değildi. Girdiği her seçimi kaybedip sadece kendi koltuğunu koruyabilen birinin herhalde sizlerin derdine derman bulabilmesi de hayalden ibarettir. Biz Türkiye yüzyılında ülkemizi dünyanın ilk 10 ekonomisi arasına birlikte yükselteceğimize inanıyoruz.
Şimdi isterseniz önümüzdeki döneme dair planlarımıza şöyle bir bakalım.
…
Evet, sizlerin de katkısıyla bunları tek-tek hayata geçireceğiz. Bunun için sanayicilerimizi, KOBİ’lerimizi, esnafımızı, sanatkârımızı, çalışanlarımızı desteklemeye devam ediyoruz.
Ülkemizde organize sanayi bölgesi olmayan ilimiz kalmadı. Bugün itibariyle ülkemizdeki organize sanayi bölgesi sayısı 353’e ve istihdam da 2,5 milyona çıktı. Sadece 2022 yılında 21 yeni organize sanayi bölgesi kurarak, bu alanda da bir rekor kırdık. Salgının ardından hayata geçirdiğimiz mikro ve küçük işletmelere destek programı kapsamında bu yıl itibariyle 9,6 milyar lira destek ödemesi yaptık. Programın ikinci ayağını da yakında devreye almaya hazırlanıyoruz. Geçtiğimiz yıl düzenlediğimiz 5 bin 455 yatırım teşvik belgesiyle 261 milyar lira tutarında sabit yatırımın ve 110 bin ilave istihdamın önünü açtık. Yerli ve milli teknolojilerin geliştirilmesi için makine, mobilite, üretimde yapısal dönüşüm, sağlık, kimya ve dijital dönüşüm alanlarında 178 projeyi destekleme kararı aldık. Bunlar gibi daha nice desteği, programı uygulamaya geçirdik. Bizim sanayicilerimize, küçük ve orta boy işletmelerimize verdiğimiz değeri kimseyle tartışmayız. Katma değerli üretimle kalkınan Türkiye yüzyılını da sizlerle beraber inşa edeceğiz.
Bunun için sizlerden Pazar günü sandığa yeniden ve daha sıkı şekilde sahip çıkmanızı istiyorum. Türkiye’nin güven ve istikrar ikliminin devamı için hep birlikte bir kez daha milli iradenin üstünlüğünü dost-düşman herkese göstereceğimize inanıyorum.
Rabbim yolumuzu, bahtımızı açık etsin diyorum. Hepinizi sevgiyle, saygıyla selamlıyorum. Kalın sağlıcakla.
 
",2023-05-28,Recep Tayyip Erdoğan won the election between 2 candidates.,before
Keçiören STK Temsilcileri ve Muhtarlar Buluşması’nda Yaptıkları Konuşma,2023-05-24,"

Sevgili Ankaralılar,
Keçiören’in Saygıdeğer Güzel İnsanları,
Sivil Toplum Kuruluşlarımızın Kıymetli Temsilcileri,
Değerli Muhtar Kardeşlerim,
Aziz Vatandaşlarım,
Sizleri en kalbi duygularımla, hürmetle, muhabbetle selamlıyorum. Buradan caddeleri, sokakları ve haneleriyle tüm Keçiören’i selamlıyorum. Ankaralı tüm kardeşlerime selam ve sevgilerimi gönderiyorum. Sizlerle beraber olmaktan, tekrar hasret gidermekten büyük bir memnuniyet duyuyorum.
Malum bu kardeşiniz Keçiören’de misafir değil, ev sahibiyiz. Yıllarca Subayevleri’nde oturdum, sizlerle komşu oldum. Sizlerle tam 12 yıl boyunca iç içe-yan yana yaşadım. Gün oldu beraber acıyı paylaştık, gün oldu beraber zorluklara göğüs gerdik, gün oldu başarılarımızı, zaferlerimizi beraber kutladık. Gün oldu aldığımız güzel haberlere beraber sevindik. Gün oldu aynı hizada saf tuttuk, aynı cenazeye omuz verdik. Hamdolsun 12 sene acısıyla-tatlısıyla gerçekten güzel günler geçirdik. Daha sonra da Keçiören’le ve Keçiörenli komşularımızla bağlarımızı hiç koparmadık, fırsat buldukça Keçiören’e geldik, sizlerle hemhal olduk, hasret giderdik. Keçiören’in tüm meseleleriyle, sıkıntılarıyla, işleriyle yakından ilgilenmeyi sürdürdük. Keçiören de bizi asla yalnız bırakmadı. Keçiörenli kardeşlerimiz dualarıyla zaten hep yanımızdaydı. Seçimlerde özellikle Keçiörenli kardeşlerimiz yanımızda hep dik durdu. Seçimlerde Keçiörenli kardeşlerimden her zaman o dik duruşu gördük ve bu dik duruşuyla beraber şimdi de Keçiören’in inşallah Pazar gününe aynı dik duruşuyla hazırlandığını görüyorum.
Keçiören, Pazar’a hazır mı?
Kapı-kapı dolaşmaya var mıyız?
Çalmadık kapı bırakmıyoruz değil mi?
Gençler; tüm muhataplarınızla el ele yol yürümeye var mısınız. Gümbür gümbür Pazar’a var mıyız? Ben size inanıyorum, sizi seviyorum ve inanıyorum ki Pazar günü bay bay Kemal’e gereken dersi vereceksiniz. Siz 14 Mayıs’ta Keçiören’in şahsımıza ve Cumhur İttifakı’na yönelik muhabbetini bir kez daha ortaya koydunuz. Türkiye ortalamasının üzerinde yüzde 52,5 oy oranıyla bize destek veren Keçiörenli kardeşlerime teşekkür ediyorum.
Dün Malatya’daydım. Malatya, deprem konutları konteynerlerin orada maşallah 50 bin kişiye hitap ettik. Keçiören biliyorum ki aynen Malatya neyse Keçiören o.
Bugün yağmur, rahmet vardı, onun için bu toplantıyı maalesef kapalı salonda yapmak durumunda kaldık. İnanıyorum ki açık havada yapsaydık, en az bir 50 bin, 60 bin orada toplardık. Toplar mıydık? Eyvallah. Ama şimdi bunu sandıklarda toplayacağız. Ve Malatya’dan Sivas’a geçtim. Sivas, bir başkaydı, bambaşkaydı. Sivas’ta, şimdi rakam vereceğim size, ne vardı biliyor musunuz? 100 bin. Yiğidolar coştu, Yiğidolar caddelere doldu.
Ben bu defa diyorum ki; inşallah Pazar günü Ankara birinci bölgesiyle, ikinci bölgesiyle velhasıl sandıklara dolacak, hesapları alt-üst edecek. Bu hesapları alt-üst etmeye var mıyız? Buna hazır mıyız?
Siz 53’ü aşan oy oranıyla Meclis’te de ne yaptınız, Cumhur İttifakı diyen Keçiören olarak bay bay Kemal’in bütün hesabını alt-üst ettiniz. Şimdi Parlamento’da çoğunluğu 323 milletvekili ile Cumhur İttifakı’na vermesi hem güvenin göstergesi, hem de irade beyanıdır; bu çok önemli. Yani şu anda 323 milletvekiliyle Cumhur İttifakı Parlamento’da bir zemin oluşturdu. Bu ne demektir? Yani yasama organı olarak Cumhur İttifakı’nda biz varız. Ve milletimiz güçlendirilmiş parlamenter demokrasi laflarını filan ayaklarının altına aldı. Ne dedi? Cumhur İttifakı’yla yola devam dedi.
Milletimiz, ah ah, 3 ayda, 5 ayda, 8 ayda bir hükümetlerin değiştiği o eski Türkiye günlerine geri dönme tekliflerini ret etti. Hale bak ya, koltuk paylaşımı yapıyorlar ve bu koltuk paylaşımında düşünün toplamı 1 puan eden bu malum partiler, hesap uzmanı ya bay bay Kemal, ondan yaklaşık 40 milletvekilini aldılar 1 puanla. Bu ne iştir? Bu nasıl da bir hesap uzmanıymış? Bununla bu CHP ayakta kalabilir mi?
İşte şimdi Keçiören’den tüm Türkiye’ye sesleniyorum: Pazar günü Erdoğan evladınıza sahip çıktığınız anda 323 Cumhur İttifakı’nın Parlamentodaki milletvekilleriyle inşallah önümüz apaçık ve 21 yılı inşallah farklı bir şekilde devam ettireceğiz, farklı bir şekilde geleceğin Türkiye’sin kuracağız. Türkiye yüzyılı diyoruz ya, işte Türkiye yüzyılını biz sizlerle beraber kuracağız. Milletimiz, iktidara giden yolu milli irade yerine Kandil’de ve Pensilvanya’da arayanlar kırmızı kart göstermiştir.
Kardeşlerim,
Bunlar talimatı nereden alıyor? Kandil’den alıyor, öyle mi? Kandil’in sokaktaki eşkıyalarından, teröristlerden alıyor. Biz nereden alıyoruz? Biz Allah’tan alıyoruz, milletimizden alıyoruz. Farkımız bu, bugüne kadar böyle geldik, bundan sonra da böyle gideceğiz. Milletimiz, gençler, ekonomisini Londra’daki tefecilere, IMF komiserlerine teslim etmek isteyenlere hadi oradan demiştir.
Ne diyor bay bay Kemal? Londra’dan 300 milyar dolar getirecekmiş. Ya senin her yerin hesap uzmanı olsa ne yazar? Yanındakiler hesap uzmanı olsa ne yazar? Ne hesap biliyorsun, ne kitabın var, hiç. Biz, sizin bildiğiniz hesapları unuttuk unuttuk.
Ve değerli kardeşlerim; bunlar otellerin lobilerinde, Sözcüsü ve bir de İYİ Parti’nin malum Merkez Bankası’nda bir zamanlar görev yapan kişisiyle otellerin lobilerinde IMF komiserleriyle görüştüler. Ve IMF komiserleriyle yaptıkları görüşmelerde, bize tavsiyede bulundular, IMF’den borç alın dediler. Biz ne dedik? Hayır, biz IMF’le ilişkimizi 2013’te kestik. 23,5 milyar dolar borcumuz vardı, bu borcu sıfırladık 2013’te. Ve o zaman Merkez Bankamızın rezervi 27,5 milyar dolardı, gümbür-gümbür yürüdük, Başbakanlığım döneminde bir ara 135 milyar dolara biz rezervi çıkardık. Yine inşallah bu rezervi yakalayacağız, çünkü bu konuda kararlıyız, bizim sıkıntımız yok, aynı kararlılıkla yola devam edeceğiz.
Siz bu spekülatörlerin yaptığı oyunlara bakmayın, bu bay bay Kemal’in ve avenesinin yaptığı oyunlara bakmayın, bunların hepsi gelip geçici işlemlerdir. Türkiye ayakta mı, ona bakın.
Milletimiz yabancı dergi kapakları üzerinden kendisine parmak sallayan güçlere teslim olmayacağını defalarca ilan etmiştir. Buradan 14 Mayıs'ta istikrar sürsün, Türkiye büyüsün diyen tüm vatandaşlarıma ayrı teşekkür ediyorum. Meclis’te oluşan bu tabloyu daha da güçlendirerek 28 Mayıs’a taşımamız gerekiyor. Parlamento için gösterdiğiniz iradeyi ikinci turda da cumhurbaşkanlığında da sergilememiz lazım. Yasama ile yürütmenin uyum içinde çalışması, hizmetlerde bir aksaklık yaşanmaması için çok önemli.
Kardeşlerim,
Türkiye eskiden devlet organları arasındaki çatışmalardan çok çekti. Başbakanın önüne fırlatılan bir anayasa kitapçığının ülkemize milyarlarca dolar maliyeti oldu. Anayasa kitapçığını o zamanki Başbakan Sayın Ecevit ve ortaklarının önüne fırlatan kimdi, biliyorsunuz değil mi? Sayın Kılıçdaroğlu’yla şu anda kol kola dolaşan kişi, bunlar bu ülkeye çok çektirdiler. İstikrarsızlığın bedelini sadece siyaset kurumu değil, tüm Türkiye ödedi. Gencimiz iş bulamadı, esnafımız siftah yapmadı, turizmcimiz turist yolu gözledi. Tüccarımız, ihracatçımız, sanayiimiz ürün satamadı. Bir avuç elit dışında sanayiciyle, işçisiyle, çiftçisiyle, memuruyla, emeklisiyle, ev hanımıyla milletimizin tüm fertleri sıkıntı çekti. Bunları yaşadık mı? Yaşadık.
Son 21 yılda tesis ettiğimiz güven iklimiyle biz işte bunu tersine çevirdik. Vesayet güçlerinin milletin iradesini gasp etmesine yol vermedik. Yasama, yürütme, yargı arasında güç çekişmesinin yaşanmasına müsaade etmedik. Her organın kendi yetki alanı içinde kalmasını sağlayarak ülkemizin siyasi istikrarsızlığa sürüklenmesine engel olduk, yol vermedik, elbette bunu da aziz milletimizin yardımıyla başardık. Siz bize sahip çıktınız, biz de sizin hakkınızı, hukukunuzu koruduk. Siz bize itimat ettiniz, biz de sizin emanetinize asla halel getirmedik. Siz bize destek verdiniz, biz de her yerde diklenmeden dik durduk, bundan sonra bu şekilde yolumuza devam edeceğiz.
Gençler; bütün muhataplarınıza, arkadaşlarınıza Pazar günü sandığa gitmelerini tavsiye ediyor musunuz? Boş bırakmıyoruz ha.
Yasama, yürütme ve yargının eş güdüm içinde, uyum içinde çalışarak milletimize hizmet etmesini biz temin edeceğiz, inşallah bunu da siz Keçiörenli kardeşlerimin güçlü desteğiyle yapacağız. Önümüzde sayılı günler var, 4 gün. 4 gün sonra yeniden seçim var, Pazar günü için oy verme dışında hiçbir plan yapmayacağız. Sabah erkenden sandıklara giderek oyumuzu kullanacak, irademizi göstereceğiz. Bizimle birlikte eşimizin, dostumuzun, komşumuzun da muhakkak sandığa gitmelerini sağlayacağız. Rehavete kapılmak yok. Zafer sarhoşluğuna girmek yok. Olmazsa olmaz sandık olmazsa olmaz sandık ve sandıkta da Allah’ın izniyle zafere yürüyeceğiz.
Unutmayın, 28 Mayıs’ta bizim rakibimiz asla CHP Genel Başkanı değildir. Bizim en büyük rakibimiz rehavettir, tavsamaktır, boş vermektir, zaten öndeyiz, nasıl olsa kazanırız duygusuna kendimizi kaptırmaktır. Bunun için zafer sarhoşluğu zehrinin yayılmasına kesinlikle izin vermeyeceğiz. Keçiören’li komşularımdan bu sefer rekor beklediğimi altını çizerek ifade etmek istiyorum. Sizlere güveniyorum, sizlere inanıyorum, beni mahcup etmeyeceğinizi çok iyi biliyorum. Rabbim dayanışmamızı, muhabbetimizi daim eylesin diyorum.
Kardeşlerim,
Gerek Ankara, gerek Türkiye olarak 14 Mayıs günü demokrasimiz adına çok başarılı bir sınav verdik. Tüm provokasyonlara rağmen milletimiz adeta sandığa akın etti. Muhalefetin gerilim siyasetine rağmen hiçbir insanımızın burnu kanamadı. Farklı mecralarda yürütülen haysiyet cellatlarına rağmen millet tercihini sandığa özgürce yansıttı. Tüm siyasi partilerden vatandaşlarımız olgunluk içinde, suhulet içinde, huzur ve barış içinde oylarını kullandı, kararlarını beyan etti. Yıllarca bize demokrasi nutukları atan Avrupa ülkelerini bile kıskandıran rekor bir oranla Türk milleti iradesi ortaya koydu. 14 Mayıs’ta sadece Türk demokrasisinin gücünü görmedik, aynı zamanda pek çok algı balonunun patlamasına da şahitlik ettik.
İstanbul Büyükşehir Belediye Başkanı aman ya Rabbim ne açıklamalar yaptı, Ankara’nın Büyükşehir Belediye Başkanı birlikte ne açıklamalar yaptı. Şimdi bunların tamamını Pazar günü sandığa gömmeye hazır mıyız? Öyleyse durmak yok… Durmak yok… Durmak yok…
İşte bütün bunlar ne dediler? Türkiye’ye atılan diktatörlük iftiralarıyla yol yürümek istediler. Kendi ülkelerinde seçmenin yarısını dahi sandığa götüremeyenler tarafından yürütülen karalama kampanyalarında Türkiye neredeyse yüzde 90’na seçmen olarak oyunu kullandı.
Bizlerle ilgili uluslararası basında yapılan sinsi psikolojik harekâtlar vardı. Muhalefetin meydan-meydan tekrarladığı yalanlar ve bühtanlar vardı. Zaten bay bay Kemal’in yalandan başka sermayesi yok ki, akşam yalan, sabah yalan. Ve bir de CHP Genel Başkanı ve şürekâsının körüklediği korku siyaseti vardı. İşte 14 Mayıs gecesi sandıkta tecelli eden iradeyle tüm bunları çöpe attık. Diktatörlük söylemlerinin tamamen safsatadan ibaret olduğunu gösterdi. Düşünün, diktatör ikinci tura kalır mı ya? Diktatör işini birinci turda bitirir, hem de yüzde 90’larla bitirir; dünyada bunun örnekleri çok. Biz diktatörlüğe değil, milletimizin gönlünü kazanmaya hasretiz, bizim durumumuz bu.
Milletimize dergi kapaklarından ayar verilmeyeceğini biz tüm dünyaya gösterdik. Türk milletinin iradesine zincir vurulamayacağını gösterdik. Yalan, iftira ve korku siyasetiyle seçim kazanılamayacağını gösterdik. Bölücüler ve FETÖ’cülerle yol yürünmemesi gerektiğini gösterdik. Tüm bunlarla birlikte, Türkiye’nin gücünü, Türk demokrasisinin ulaştığı olgunluk seviyesini, milletimizin basiret ve ferasetini dost-düşman herkese tekrar gösterdik. Sandıkları bayram yerine çeviren siz kardeşlerimi tebrik ediyorum. Rabbim sizlerden razı olsun.
Ancak, o gece sizlerin bu duruşunu hazmedemeyenler de çıktı. Gerçekten de o gece demokrasimiz adını hiç yaşamak istemeyeceğimiz tavırlara, yalanlara şahit olduk. Daha sandıkların 10’da 1’i dahi açılmadan basın mensuplarını toplayıp CHP Genel Başkanını cumhurbaşkanı ilan ettiler. Geride olduklarını bal gibi bildikleri halde öndeyiz, kazanıyoruz, diyerek seçmenlerini kandırmayı denediler. Gece boyunca hiç ara vermeden bu yalan furyasını inatla sürdürdüler. Şimdi çıkmışlar, bir de utanmadan, arlanmadan, kandırdıysak CHP’lileri kandırdık, bundan size ne diyorlar? Hatalarını kabul etmek, milletten ve CHP’li vatandaşlarımızdan özür dilemek yerine, çamura yatarak paçayı kurtarmaya çalışıyorlar.
Çok açık ve net söylüyorum; biz, bize oy vermese de CHP’li vatandaşlarımıza böyle davranılmasını, böyle hakaret edilmesini, böyle aşağılanmasını kabul etmiyoruz. Her seçim öncesinde CHP’li seçmene istemedikleri adayın bizzat Genel Başkanları tarafından tıpış-tıpış oy vereceksiniz, denilerek dayatılmasını içimize sindiremiyoruz. Bu ne demek ya? Tıpış-tıpış gidip oy vereceksiniz. Koltuklarını kaybetmek isteyemeyen siyasetçilerin her ne sebeple olursa olsun milletimize yönelik kibirli dil kullanılması asla hoş görülemez, böyle siyaset olmaz, böyle siyaset yapılmaz. Gazi’nin hürmetine hâlâ CHP’ye oy veren vatandaşlarımızın da bu dayatmalardan rahatsız olduğuna inanıyorum. Yine bu vatandaşlarımızın mevcut CHP yönetiminin bölücüler ve FETÖ’cülerle yaptığı pazarlıklara da itiraz ettiklerini biliyorum. Kandil’deki PKK elebaşlarının hemen her gün çektikleri videolarla Kılıçdaroğlu’na oy istemesi en çok samimi CHP’lileri rencide ediyor. Pensilvanya’daki alçakların CHP’nin başındaki zatın reklam ajansı gibi çalışmaları en çok bu vatandaşlarımızın başını öne eğiyor.
Şimdi isterseniz Kandil ne yapmış şöyle bir hatırlayalım.
…
Kardeşlerim,
Evet, CHP’nin başındaki zatın aylardır ses çıkarmadığı açıklamalar bunlar. Bu ne demektir? Bay bay Kemal, senin o teröristlerden ne farkın var? Onlar sana destek veriyorlar, sen kalkıp da sizin desteğinize ihtiyacım yok diyebiliyor musun? Diyemiyorsun. Niye? Çünkü oradan gelen destek senin için bal, kaymak. Öbürü ne diyor? Gazi Mustafa Kemal’e saldırıyor. Ardından ne diyor? İt sürüleri it sürüleri it sürüleri diyor, bu da HDP’li. Hani neredesin bay bay Kemal, en ufak bir şey söylemiyorsun. Söyleyemez, çünkü kapalı kapılar ardında bunlarla yaptığı görüşmeler ortada, her şey bu kadar açık ve net.
Peki, soruyorum size; özetin özeti mahiyetindeki tüm bu rezilliklerle ilgili şimdiye kadar masadan bir itiraz duydunuz mu? Muğlak, nereye istersen oraya çekilecek 1-2 cümle dışında masanın buna itiraz ettiğini gördünüz mü? İtiraz etmedikleri gibi, gittiler bunlarla “kana kan, intikam intikam” çağrıları altında ortak miting yaptılar, nerede? Van’da.
Meydan meydan dolaşıp 6-8 Ekim olaylarında aralarında kurban eti dağıtan Yasin Börü evladımızı, 51 Kürt kardeşimizi bunlar Diyarbakır’da şehit ettiler mi?
Bu Selo, o çağrıyı yapan terörist değil mi? Şimdi ne diyor? Selo’nun ne günahı var diyor. Kavala’nın ne günahı var diyor. Ya Kavala, Gezi Olaylarının mimarı. Selo da, 51 Kürt kardeşimizin ölümüne neden olan terörist. Şimdi ne diyor; çıkaracağım onu ben diyor, onun içeride duruşu beni rahatsız ediyor diyor, kim? Bay bay Kemal.
Benim vatansever, milliyetperver tüm vatandaşlarım, Ankaralı hemşerilerim, İstanbullu kardeşlerim, tüm Türkiye, inanıyorum ki Pazar günü bunlara gereken dersi sandıkta verecektir.
PKK’nın kurulduğu köye gidip “buralara bahar gelecek” diye video çektiler. PKK ve sol örgütlerin sembolü olan zafer işaretleriyle milleti selamladılar. Yani 14 Mayıs’ta milletten sandıkta tokadı yiyene kadar Kandil’den gelen destek açıklamalarını alkışlarla karşıladılar. Bölücülerle olan ortaklıklarını gururla sahiplendiler. Şimdi çıkmışlar bize ahlak dersi, Cumhur İttifakı’na da milliyetçilik dersi vermeye yelteniyorlar. Sevsinler seni, ya bay bay Kemal, sen ne zaman milliyetçi oldun ya? Ya bunlar böyle, akşam başka, sabah başka, bunlarda her numara var. Ama diyorum ki; bütün bu numaraları sandıkları bunlara inşallah bir siyaset mezarı yapalım, buna var mıyız?
14 Mayıs’tan sonra bunların keşfettiği vatanperverliği de herhalde severiz. Bunların her işleri gibi vatanperverlikleri de, milliyetçilikleri de maske, ama benim milletim bunu yutmaz. Doğuda PKK’ya çiçek atıp bölücülere selam çakıp, Ankara’da vatan-millet diyerek kimseyi kandıramazlar. 28 Mayıs, işte bunun için bir fırsattır, buna hazır mıyız? 28 Mayıs’ın diğer hususlar yanında ülkemizde muhalefette de bir değişime ben vesile olacağına inanıyorum.
Aziz Kardeşlerim,
21 yılı iktidarda olmak üzere 40 yıldır milletimizin huzurundayım. Bu dönemde biz kimseyi ayırmadık, ayrıştırmadık, kimseyi karıştırmadık ve kimseye de karışmadık. Yasakları kaldırdık, baskılara son verdik, hukuksuzluklara dur dedik. Hiç kimsenin mezhebiyle, meşrebiyle, kökeniyle, kılık-kıyafetiyle asla ilgilenmedik. Herkesi kucaklamanın, toplumun tüm kesimlerinin özgürlük alanını genişletmenin gayretinde olduk. İnsanımızın karşısına da hep eser ve hizmetlerimizle çıktık. Önce verdiğimiz sözlerin icmalini döktük, sonra da gelecek 5 senede yapacaklarımızı anlattık. Karnemizi gösterip, yeni dönem için milletimizin desteğini talep ettik. 28 Mayıs’tan sonra yapacaklarımızı da tek-tek seçim beyannamemizde detaylandırdık. Ekonomiden enflasyonla mücadeleye, eğitimden sağlığa, savunma sanayinden turizme kadar her konuda atacağımız ilave adımları, projelerimizi, hedeflerimizi kamuoyumuzla paylaştık. Eğitimde 78 üniversiteden nereye çıktık? 208 üniversiteye çıktık. Sıraların üzerine kitapçıklarımızı koyduk mu? İlkokul-ortaokul-lise, bütün yavrularımız kitaplarını sıraların üzerinde buldular mı? Ve 81 vilayetin tamamında şu anda üniversitemiz var mı?
Peki ya, bir de bunlara sorun, siz ne yaptınız? Ankara’da Büyükşehir Belediyeniz Ankara’da ne yaptı, İstanbul’da ne yaptı, İzmir’de ne yaptı? Hiçbir şey, yapamazlar.
Ama biz Ankara’mızda sağlıkta Bilkent Şehir Hastanesi’ni yaptık mı? Etlik’i yaptık mı? Ve bütün bunlarla beraber yine Ankara’mızda diğer hastanelerimizi de yaptık mı? Yaparsa… Yaparsa… Yine yapmaya devam edeceğiz.
Nereye geldiğimizi biliyorsunuz, son 21 yılda Ankara’ya yaptığımız hizmetleri görüyorsunuz. Son 21 yılda doğup büyüdüğünüz memleketlerinize kazandırdığımız eserleri, yatırımları görüyorsunuz. Aynı şekilde CHP zihniyetinin bu ülkeye daha önce yaptıklarını da sizler gayet iyi biliyorsunuz, her şey ortada. Bir tarafta millete verdiği tüm sözleri yerine getirmiş bir kardeşiniz var, diğer tarafta sabah söylediğini akşam inkâr eden, adı çarkçıya çıkmış bir zat var. Bir tarafta 85 milyonun tamamı için çalışan, koşturan, ter döken sizden birisi var, diğer tarafta toplumun yarısını vatanını satmakla itham edecek kadar muvazeneyi yitirmiş bir zavallı var. Bir tarafta seçim gündemine rağmen deprem bölgesini ihmal etmemiş sorumluluk sahibi bir yönetim var, diğer tarafta ise meydanlarda bedava ev vadedip seçimden sonra depremzedelerimizi kapı dışarı eden bir vicdansızlık var.
Şimdi buradan çiftçi kardeşlerime sesleniyorum; traktörleri aldınız mı? Evleri aldınız mı? Her yer böyle, yalan üstüne yalan. Bunlar, bizimle rekabet edemezler. Biz, bu millete efendi olmaya değil hizmetkâr olmaya geldik. Şimdi hazırsanız hemen ahdimizi yenileyelim.
Hazır mıyız?
Tek millet… Tek bayrak… Tek vatan… Tek devlet… Bir olacağız… İri olacağız… Diri olacağız… Kardeş olacağız… Hep birlikte Türkiye olacağız…
Kalın sağlıcakla. Rabbim yar ve yardımcımız olsun diyorum. Sağ olun, var olun, Allah’a emanet olun.
",2023-05-28,Recep Tayyip Erdoğan won the election between 2 candidates.,before
Büyük Rumeli Buluşması’nda Yaptıkları Konuşma,2023-05-22,"

Sevgili Gençlerimiz,
Değerli Hanım Kardeşlerimiz,
Aziz Vatandaşlarım,
Sizleri en kalbi duygularımla, hürmetle, muhabbetle selamlıyorum. Buradan sizlerin vasıtasıyla tüm Rumeli’yi, Balkanlar’ı, gönül coğrafyamızın dört bir köşesini yürekten selamlıyorum. Kalbi bizimle çarpan tüm kardeşlerimize, soydaşlarımıza, canımızdan bir parça olan tüm dostlarımıza sevgi ve saygılarımı gönderiyorum.
Bu güzel atmosferde bizleri bir araya getiren, kucaklaşmamıza, hasret gidermemize vesile olan tüm kardeşlerime teşekkür ediyorum. Bugün burada Üsküp’ün, Sancak’ın, Prizren’in, İşkodra’nın, Kırcaali’nin, Gümülcine’nin, Filibe’nin, Saraybosna’nın, Mostar’ın sımsıcak nefesini yüreğimde hissediyorum.
Bugün burada asırlar boyunca Allah Allah nidalarıyla Viyana kapılarına dayanan Akıncılarımızın seslerini duyuyorum. Bugün burada Rumeli türkülerinin yürek tellerimizi titreten, ince, zarif, narin, kanat çırpışlarını duyuyorum. Bugün burada Bursa’dan Bosna’ya, İstanbul’dan Üsküp’e uzanan muhteşem bir sevgi selini, muhabbet deryasını görüyorum. Burada hamuru acıyla, çileyle, aşkla, sevdayla, dayanışmayla yoğrulmuş ebedi ve ezeli kardeşliğimizin remzini görüyorum.
Şair ne güzel söylemiş:
“Bir Rumeli Türküsü kanat çırptı gümüş vazolarda
Sımsıcak bir dua yıkıldı ellerime
Burma bıyıklı ağıtlar dizginledi zamanı
Kana batmış toynaklarda, yeşil bir gül dillendi
Sessizlik keklikleri makaslarken gökleri
Bir ezan yağmuruyla tâ can evimden yandım
Ve yumdum gözlerimi İstanbul’da
Üsküp’te, Kalkandelen’de uyandım…
Ötelerde kanlar, câmiler, şadırvanlar…
Fatih Köprüsü gülümser beride
Vardar Ovası’nı titreten rüzgâr
Dalgalandırır gönülleri de.
İsmine Estergon derler
Bir yârim var Rumeli’de…”
Evet, bizim de Rumeli’nin dört bir yanında nice yârimiz var. Bizim sadece Rumeli’de değil, Balkanlar’dan Kafkaslar’a, Adriyatik’ten Altay’lara üç kıta yedi iklimde gönüllerimizin bir olduğu nice kardeşlerimiz var. Bizim her gece ellerini semaya açarak Allah Türkiye’ye zeval vermesin niyazıyla gözyaşı döken nice sevdalılarımız var.
Bizim dili, dini, kültürü, derisinin rengi farklı olsa da, umudunu ülkemizin başarısına bağlamış yüz milyonlarca dostumuz var. İşte bu salonda Rumeli’nin neresine gidersek gidelim önümüzü kesip Türkiye’nin taşına toprağına selam diyen Akıncı çocuklarını görüyorum. Karşımda serdengeçtilerin emanetleriyle birlikte sayıları yüz milyonları bulan Türkiye âşıklarının temsilcilerini görüyorum. Salonlara sığmayan şu coşkunuz için sizlere şahsım, dava arkadaşlarım adına teşekkür ediyorum.
Dosta güven aşılayan şu dik duruşunuz için sizlere teşekkür ediyorum. 14 Mayıs seçimlerindeki desteğiniz için sizlere teşekkür ediyorum. 28 Mayıs’ta sandıktan çıkacak sonucun müjdesini veren şu sevginiz için her birinize ayrı-ayrı teşekkür ediyorum. Siz, ne güzel insanlarsınız. Siz, ne vefakâr insanlarsınız. Rabbim, muhabbetimizi daim eylesin diyorum.
Kardeşlerim,
Biz, istiklal ve istikbal bayrağını bir dönem hükümranlık alanı 10 milyonlarca kilometrekareyi bulan Osmanlı’dan devralmış bir devletiz. Türkiye Cumhuriyeti, bin yıldır bu topraklarda varlık-yokluk mücadelesi veren mücadelemizin ilk değil en son devletidir.
Aliya son dönemindeydi, ben de yurt dışından geliyordum ve uçağı Saraybosna’da indirdim ve oradan ben dedim hastaneye gidip, Aliya’yı bir ziyaret edeyim. Ve hastaneye gittim, Aliya’yı son demleri ziyaret ettim ve son cümleleri çok manidardı, dedi ki; Tayyip evladım, bu topraklar evlad-ı Fatihandır, bu evlad-ı Fatihan olan topraklar size emanet dedi. Sonra Bakir kardeşimden dinledim, dedi ki; o ana kadar babam konuşmuyordu, sizinle görüştükten sonra orada konuşmaya başladı. Tabii bu bizim için bir duygu seliydi. Rabbime hamd ettim. Ama öyle bir emanet aldık ki biz evlad-ı Fatihan olan o topraklara uzaktan bakamayız, biz oralara bir emanet olarak bakmasını biliyoruz ve bakacağız.
Tarih boyunca millet olarak vakarımızla, vicdanımızla, merhamet ve şefkatimizle tüm dünyaya insanlık dersi verdik. Anadolu’yu yurt eyleyen kardeşlerimizle önce Çanakkale’de büyük bir destan yazdık. Dünyanın en güçlü ordularına Çanakkale’yi hep birlikte dar ettik. Ecdadın Avrupa’nın içlerine kadar uzanan zaferlerinin ardından başlayan geri çekilme süreci ancak Büyük Taarruz’la son bulmuştur. Kendisi de Rumelili olan Gazi Mustafa Kemal’in öncülüğünde İstiklal Harbimizi zaferle taçlandırdık.
Milletimiz, 29 Ekim’de 100. Yılı’nı kutlayacağımız Cumhuriyet’i kurarak asırlar sonra ilk kez yaralarını saracağı, kendini toparlayacağı güvenli bir sığınağa kavuşmuştur. Elbette bu döneminde de Rumeli’den Kafkaslar’a kadar İmparatorluk bakiyesi yerlerden Anadolu’ya göçler artarak devam etti. Osmanlı’dan beri süren bu göçlerde binlerce insanımız hayatını kaybetti. Ana vatanlarından sürgün edilen Çerkez kardeşlerimiz, doğdukları topraklarda zulme uğrayan Kırım Tatarları, Ahıska Türkleri, tarihin en büyük katliamlarına maruz bırakılan Rumeli Muhacirleri, hasılı Osmanlı’nın adalet sancağı altında huzurla yaşayan milyonlarca kardeşimiz, soydaşımız son çare olarak Cumhuriyet topraklarına sığındı. Türkiye, Çerkez’i, Tatar’ı, Gagavuz’u, Arnavut’u, Pomak’ı, Boşnak’ı, Türkmen’i, Özbek’i, Uygur’uyla başı dara düşen her kardeşine bir eman ve esenlik yurdu oldu.
Milletçe el ele, gönül gönüle vererek ülkemizi kalkındırmaya, ekonomimiz güçlendirmeye, bu topraklarda özgür ve başı dik bir şekilde yaşamaya çalıştık. Hamdolsun acısıyla-tatlısıyla, eksiği-fazlasıyla nice badireleri aşarak, nice saldırıları göğüsleyerek Türkiye’yi bugünlere getirdik. Bunu da millet olarak hep birlikte başardık. Rumeli ve Balkanlar başta olmak üzere, coğrafyamızın dört bir yanından hicret ederek burada yeni bir hayat kuran siz kardeşlerimizin emekleriyle, gayretleriyle ülkemizi bugünlere ulaştırdık.
Kardeşlerim,
Batı Trakya, Bulgaristan ve Balkanlar’dan gelen kardeşlerimiz bu ülkenin göçmeni değil asli evladıdır. Sizlerin dedeleri, ataları başka bir yere değil, ana yurtlarına, baba evlerine geldiler. Asırlık hasretin ardından kavuşan kardeşler gibi biz de birbirimize sarıldık, kucaklaştık. Türkiye gibi bir vatanımız, Türkiye gibi bir yuvamız olduğu için Allah’a ne kadar şükretsek azdır.
Bizim çekilmek mecburiyetinde kaldığımız yerlerde dünyanın en alçak, en iğrenç, en vahşi katliamları gerçekleştirildi. O zor günlerde Türkiye’ye gelemeyen kardeşlerimiz, devletsizliğin acısını iliklerine kadar yaşadılar, çok ağır baskı ve zulüm gördüler. Dilleri, inançları, gelenekleri yok edilmek istendi. Camileri yıkıldı, türbeleri yerle yeksan edildi. Tekkelerinin, ilim-irfan yuvalarının kapısına kilit vuruldu, medreseler kapatıldı. Hanlar, hamamlar, kervansaraylar, çeşmeler, imaretler, kütüphaneler bilerek bakımsızlığa terk edildi. Kanaat önderleri, hocaları, alimleri, siyasetçileri hapse atıldı. Kültürel soykırım namına ne varsa hepsini kat be kat fazlasıyla yaşadılar, tecrübe ettiler.
Çok değil, 150 yıl önce binlerce ecdat yadigârı esere ev sahipliği yapan şehirlerde bugün numunelik birkaç yapı dışında hiçbir şey bulamazsınız. Aynı şekilde nüfusunun yüzde 80’i, çoğunluğu Müslüman olan şehirlerde bugün ya hiç Müslüman yaşamıyor ya da bir avuç Müslüman bulunuyor. Ancak Batı dünyası bunu hiçbir zaman görmedi, daha doğrusu hep görmezden geldi. Lafa gelince insan hakları adına mangalda kül bırakmayanlar, Avrupa’nın göbeğinde yaşanan bu kültür katliamına dur demediler. Ağızlarını her açtıklarında bize demokrasi ve insan hakları dersi verenler, Rumeli’nin acısına, Rumeli’den yükselen feryatlara sağır kesildiler. En son Bosna Savaşında Srebrenitsa’da olduğu gibi binlerce insanın katledildiği burunlarının dibindeki soykırımları bile hiçbir şey yapmadan tribünden izlemeyi seçtiler.
Ben size inanıyorum, sizi seviyorum ve neler yapacağınızı da biliyorum.
Ne yazık ki bunlar katillere yolu açarak, onlara yardımcı oldular, bunu geride bıraktığımızda asırda defalarca yaptılar. Söz konusu Müslüman’ın, Türk’ün hakkı ve hayatı olunca, tepki göstermek, müdahale etmek, zulmü engellemek yerine hep üç maymunu oynadılar. Aslında bugün de terör örgütlerine kol-kanat gererek camilere, mescitlere saldırılmasına göz yumarak, Türkiye sevdalısı vatandaşlarımıza eziyet ederek değişen hiçbir şey olmadığını ortaya koyuyorlar. FETÖ’cü alçaklarla, bölücü hainlere gösterdikleri sempatinin, anlayışın, hoşgörünün onda 1’ini mazlumlara ve mağdurlara göstermiyorlar.
İşte şimdi Avrupa’da PKK baktı ki iş kötüye gidiyor, evet, seçmenlere saldırmaya başladılar. Ha bu seçmenler diyorlar ki, demek ki herhalde Cumhur İttifakı’ndan yana, onun için onlara saldırıyorlar.
Yetmedi, Amerika’da Birleşmiş Milletler’in karşısındaki Türk Evi’ne saldırdılar, Türk Evi’nin camlarını kırdılar. Niye hani siz demokrattınız? Türk Evi’ne saldırmak, camları kırmak size ne kazandırır? Şimdi biz de buradan Amerika’nın yetkililerine, emniyet güçlerine şunu demeyecek miyiz: Hadi bakalım hemen süratle bu teröristi bulmanız lazım, gereğini de yapmanız lazım. Acaba benzer bir durum Türkiye’de olsa buna nasıl bakacaksınız? Şimdi biz de Amerika’nın yetkililerinden Türk Evi orada size bir emanettir, Türk Evi’nin camlarını levyeyle kıran bu teröristi bulmanız gerekiyor.
Ellerinde imkân olduğu, güç olduğu halde krizleri bitirmek, çatışmaları ve savaşları sonlandırmak için bir adım atmıyorlar. Yarın Allah korusun herhangi bir yerde milletimizin ve soydaşlarımızın başına bir şey gelse, emin olun bunlar yine farklı davranmayacaktır. Ama artık hamdolsun Türkiye var, biz varız, gereği neyse bunu yapmaya hazırız. Artık Türkiye yüzyılı vizyonu olan ülkemiz var.
Kardeşlerim,
Rumeli, milletimizin yüreğinde hiç kapanmayacak bir yaradır. Falih Rıfkı Atay edebiyatımızda bu acıyı anlatan en iyi yazarlardandır. Bakınız yazarımız Rumeli’yi kelimelere nasıl döküyor:
“Eski Türk şarkılarının aksettiği ve çarıklarının çürüdüğü dağlar. İşte şu ufuk çizgilerinin arkasında Manastır, Eyüp kadar Türk olarak alıştığımız Manastır, ötede Kosova, Üsküp. Başımın içini Osmanlı haritasının sert dalgaları karıştırıyor. Her adımda bir kalp kırığı bırakıyorum.” Evet, cümlelerini Rumeli’yi unutmayalım diyerek bitiren Falih Rıfkı gibi, biz de Rumeli’yi bir an olsun aklımızdan ve kalbimizden çıkarmadık. Ne Rumeli’yi unuttuk, ne Kırım’ı, ne Kıbrıs’ı, ne Türkistan’ı, ne Kafkasya’yı, ne de gönül coğrafyamızın diğer köşelerini unuttuk. Asırlık hasretin adından soydaş ve akraba topluluklarının elinden biz tuttuk.
Son 21 yılda sadece Türkiye’nin büyümesi, güçlenmesi, kalkınması için gece-gündüz çalışmadık, aynı zamanda ortak tarih, inanç ve kültür birliği içinde olduğumuz tüm kardeşlerimizle yeniden kucaklaştık. TİKA’mız ve Vakıflar Genel Müdürlüğümüzle ecdat yadigarı eserlerimizi, şehitliklerimizi yeniden ayağa kaldırdık. Yurtdışı Türkler Başkanlığımızla eğitim ve kültür alanında iş birliğimizi geliştirdik. Yunus Emre enstitülerimiz ve Maarif Vakfımızla dilimize, kültürümüze, tarihimize, ortak medeniyet değerlerimize sahip çıktık. Türk Hava Yollarımız, Anadolu Ajansımız, TRT’mizle beşeri bağlarımızı perçinledik. Kızılay’ımız, AFAD’ımız, sivil toplum kuruluşlarımızla en zor günlerinde kardeşlerimizin imdadına koştuk. İş adamlarımızın desteğiyle ticari ve ekonomik bağlarımızı güçlendirdik. Diplomatik misyonlarımızın sayısını artırarak bayrağımızı her tarafta gururla dalgalandırdık. Nerede bir vatandaşımız, soydaşımız varsa biz oradayız. Bu anlayışla Rumeli’den Kafkasya’ya herkesin yanında olduk, destek verdik. Hiçbir kardeşimizi çaresiz, sahipsiz hissettirmedik. Tüm bu çalışmalarımız sayesinde yüz yıllık hasretin ardından Evladı Fatihan’ın gönlünü yeniden kazandık, yeniden fetih ettik.
Nasıl ülkemizde hizmet götürmedik tek karış toprak bırakmadıysak, Rumeli’de de dokunmadık yer bırakmadık. Trakya’nın ötesinde bulunan tüm ülkeleri, soydaşlarımızın yaşadığı şehirlerin hemen hepsini tek tek ziyaret ettik. Rumeli’nin her taşını, her camisini, türbesini, çarşısını bir nakış misali ilmek-ilmek kalbimize işledik.
Ziyaretlerimizde yıllardır hasretle vefalı Türk’ün yolunu gözleyen beyaz takkeli, nur yüzlü piri fanilerimizi gördüm. Her nefeste Türkiye için, ülkemizin güçlenmesi için dua eden Murad-ı Hüdavendigar’ın yetimlerini gördüm. Yaşadıkları nice zulmün ardından dillerine, dinlerine, kültürlerine dört elle sarılan kahramanları gördüm. Maruz kaldıkları onca baskıya, eziyete rağmen yürekleri Allah aşkıyla, Peygamber sevdasıyla yanan dervişleri gördüm. Her sabah hayata yeni bir umutla başlayan kisçeleri, kızanları, kadınları, vakar timsali babaları gördüm. Rumeli’de sadece altı asır boyunca dünyayı adaletle hükmetmiş bir ecdadın ayak izlerini değil, aynı zamanda kocaman bir Anadolu gördüm. Rumeli’de Bursa’yı, İstanbul’u gördük. Konya’yı, Sakarya’yı, Erzurum’u, Kayseri’yi, Bakü’yü, Gence’yi, Semerkand’ı, Hive’yi gördüm. Hasılı, o topraklarda tüm haşmetiyle medeniyetimizi gördüm. Tüm büyüklüğüyle Türkiye’yi ve Türk milletini gördüm.
Kardeşlerim,
Biz bu adımlarla kardeşlik hukukumuzun gereğini yerine getirmenin yanı sıra, ihmaller sebebiyle gönüllerde açılan yaraları da kapattık. Gerek diplomatik, gerek siyasi, gerekse ekonomik açıdan ülkemizin varlığını o topraklarda yeniden hissettirdik. Bugün hamdolsun en küçük bir sıkıntılarında kardeşlerimizin imdadına koşabiliyoruz. Bosna Hersek’te sel felaketi olunca bunu yaptık. Arnavutluk’ta deprem olunca bunu yaptık. Diğer ülkelerde herhangi bir afet yaşanınca bunu yaptık. Siyasi istikrarsızlık riskiyle karşılaştıklarında bunu yaptık. Zor günlerinde, kara günlerinde kardeşlerimizin hep yanında olduk. Barış yolu olarak adlandırdığımız Saray Bosna-Belgrad otoyolu projesini tamamladığımızda Balkanlar’a yeni bir soluk borusu açmış olacağız.
Peki, biz bunları yaparken ülkemizdeki muhalefet neyle meşguldü? Onlar zevahiri kurtarma adına düzenledikleri toplantılar haricinde Rumeli ve Balkanlar’la ilgili dişe dokunur hiçbir iş yapmadılar. Bizdeki muhalefetin Balkanlar’la ilgili en ufak bir adımını duydunuz mu? Yok, öyle bir dertleri de yok. Dert bizim, biz Balkanlar’a, Rumeli’ye sevdalıyız sevdalı, bizim bir farkımız var.
Şimdi seçim sandığı ufukta görünce attıkları zoraki adımlar dışında Evladı Fatihan’ın kapısını çalmadılar, elinden tutmadalar, gözyaşlarını silmediler. Gün oldu güya hamburger yemek için ta Pensilvan’ya gittiler. Gün oldu Londra’daki tefecilerin kapısında nöbet tuttular. Gün oldu Alman’ından Amerikalısına kadar herkese selam verdiler. Gün oldu ülke-ülke gezip Türkiye’yi Batılılara şikayet ettiler. Ama benim Rumelili kardeşlerimin küftesinin, büreğinin tadına bakmaya tenezzül dahi etmediler. Bunlar teröristlerle bile kol kola girdiler, ama benim Rumelili kardeşlerimle bir kez olsun payduşka oynamadılar. Hapisteki canilerle ilgilendikleri kadar kalbi Türkiye’yle atan, Türkiye için milyonların meseleleriyle hiçbir zaman ilgilenmediler.
Her şey oldular, her kılığa büründüler, ama bir kez olsun yerli, milli ve vicdanlı bir duruş sergilemediler, bugün de aynısını yapıyorlar. Bölücü terör örgütünün uzantılarıyla kol kola yürümekten çekinmiyorlar. FETÖ’cülerle iş tutmaktan hicap duymuyorlar. Ortada hiçbir şey yokken bir gece yarısı yayınladıkları Alevi-Sünni, Kürt-Türk videolarıyla birlik ve dirliğimize kastetmekten geri durmuyorlar. Oy vermediler diye depremzedelerimizi aşağılamaktan utanmıyorlar. Koltuklarını korumak için nefret söylemlerine sarılmakta beis görmüyorlar.
Kardeşlerim,
Bunlar emri nereden alıyorlar biliyor musunuz? Kandil’deki teröristlerden alıyorlar. Biz ise emri Allah’tan ve milletimizden alıyoruz, farkımız bu. Milletin karşısına projeyle, eserlere çıkmak yerine, korku siyasetiyle insanlarımızın oylarını alabileceklerini düşünüyorlar. Oysa ne yapsalar boş, çünkü milletimiz bunların ciğerini biliyor ciğerini. Milletimiz bunların nasıl faşizm heveslisi olduklarını çok iyi biliyor. Milletimiz bunlardan kendisine de, ülkeye de, Rumeli’deki kardeşlerine de hiçbir fayda gelmeyeceğini görüyor.
14 Mayıs, insanımızın feraset ve basireti hafife alanların milletten yediği ilk tokattı, inşallah 28 Mayıs yarım kalan işin tamamlandığı bir milat olacaktır sizlerle beraber. Millet olarak bizi yaralı görüp de ilacımıza zehir bulaştırmak isteyenlere fırsat vermeyeceğiz. 14 Mayıs’ta yaşadıkları hezimete milleti de ortak etmek isteyen kifayetsizlerin oyunlarına gelmeyeceğiz. Fitne tüccarlarının, nefret tacirlerinin aramıza nifak tohumları ekmesine bizi birbirimize düşürmesine asla müsaade etmeyeceğiz. Sandığa leke sürdürmeyeceğiz. Rehavete kesinlikle kapılmayacağız. Zafer sarhoşluğuna asla düşmeyeceğiz. 28 Mayıs’ta hep birlikte erkenden sandıklara koşacak, irademize, demokrasimize ve geleceğimize hep birlikte sahip çıkacağız.
Şimdi sizlerle şöyle kavlimizi bir yenileyim diyorum, hazır mıyız? Şöyle ayağa kalkalım. Çok gür sedayla, tüm Türkiye duysun.
Tek millet… Tek bayrak… Tek vatan… Tek devlet…
Bir olacağız… İri olacağız… Diri olacağız… Kardeş olacağız… Hep birlikte Türkiye olacağız…
Rabbim yar ve yardımcımız olsun diyorum. Sağ olun, var olun, Allah’a emanet olun.
",2023-05-28,Recep Tayyip Erdoğan won the election between 2 candidates.,before
İstanbul Ulaşım Sektörü Buluşması’nda Yaptıkları Konuşma,2023-05-18,"

Sevgili Esnaf Kardeşlerim,
Kıymetli İstanbullular,
Değerli Dava ve Yol Arkadaşlarım,
Sizleri en kalbi duygularımla, muhabbetle selamlıyorum. Bugün burada bir araya gelmemize vesile olan İstanbul İl Teşkilatımıza teşekkür ediyorum. Bizim esnaflarımızla, bilhassa da şoför kardeşlerimizle muhabbetimizi bilen bilir, aramızda ayrı gayrı yoktur. Kimi zaman böyle salon toplantılarında, kimi zaman taksi, dolmuş duraklarında, kimi zaman trafikte denk geldiğimizde sizlerle selamlaşırız. Bu temaslarımızda sohbetimizi yapar, karşılıklı muhabbetimizi ifade eder, sonra da yolumuza devam ederiz.
Geçtiğimiz günlerde yolda giderken bir şoför esnafımızın ekmek teknesinin arkasında şöyle bir yazı gördüm: “Çekemeyen anten taksın.” Bizim bu muhabbetimizi, sevgimizi çekemeyen de anten taksın mı? Gerçi onlar sandıktan çıkan en açık mesajları bile alamayacak, hatta tam tersine çevirmeye çalışacak kadar ülkelerinden ve gerçeklikten kopmuş durumdalar, bunlara anten de fayda etmez. Onun için uzaya İMECE uydumuzu gönderdik, belki oradan alacakları sinyallerin uyanıp hakikatleri görmelerine bir faydası olur. Tabii onların ne yaptığı, hangi kirli pazarlıkların, kavgaların, hangi ayak oyunlarının içinde olduğu bizi ilgilendirmiyor; biz işimize bakıyoruz.
Milletimiz 14 Mayıs'ta sandık başına gidip iradesini beyan etti, Türkiye Büyük Millet Meclisi’nde çoğunluğu 322 milletvekiliyle Cumhur İttifakı’na vererek, yasamadan nasıl bir tablo istediğini gösterdi. Cumhurbaşkanlığı seçiminde en yakın rakibimize 2 milyon 520 bin fark atmamıza, yüzde 49,5 oy almamıza rağmen, sistemin yüzde 50+1 oy şartı sebebiyle iş ikinci tura kaldı. Milletimizin bu iradesinin de başımızın üstünde yeri var, Allah’ın izniyle ikinci turda rekor bir oy ve oranla milletimizin bize Cumhurbaşkanlığı görevini tekrar 5 yıllığına tevdi edeceğine inanıyoruz. Bunun için şimdiden ülkemize kazandırdığımız eserlerin yarım kalmaması için neler yapacağımıza bakıyoruz. Milletimizin dertlerini, sıkıntılarını, sorunlarını çözecek hizmetleri daha da ileriye taşımak için neler yapacağımıza bakıyoruz. Türkiye’nin gölgesindeki ve bölgesindeki dünyadaki gücünü artırmak için hangi araçları kullanabileceğimize, hangi ilişkileri harekete geçirebileceğimize bakıyoruz.
Niye kendimizden bu kadar eminiz biliyor musunuz? Çünkü bizim kimseyle pazarlığımız yok. Biz, sadece ve sadece Milletimizin emrindeyiz, onun hizmetkârıyız. Biz, bunlarla gibi talimatı Kandil‘den almıyoruz. Biz, karanlık odalarda terör örgütünün uzantılarıyla pazarlığa girmiyoruz. Biz, Rabbimize sığınıyoruz ve milletimizden talimatı alıyoruz.
Şu anda biz sadece ve sadece ülkemize eser kazandırmanın peşindeyiz. Milletimizin her kesiminin sıkıntılarını çözmek, taleplerine cevap vermek, beklentilerini hayata geçirmek için gece-gündüz çalışıyoruz.
Düşünün, az önce değerli Bakanım da ifade etti, şu… “Merak etme Türkiye, tekerlek kalmaz tümsekte.” Güzel.
Kardeşlerim,
Az önce Bakanım da söyledi, şu Avrasya Tüneli olmasaydı halimiz nice olurdu, öyle mi? Şehitler Köprümüz işimizi kolaylaştırıyor, Fatih Sultan işimizi kolaylaştırıyor, ama bir de Yavuz Sultan Selim Köprüsü olmasaydı halimiz nice olurdu? Osman Gazi Köprüsü olmasaydı halimiz nice olurdu? Daha ileri gidiyorum, Çanakkale Köprüsü olmasaydı halimiz nice olurdu?
Türkiye büyüdükçe, güçlendikçe, zenginleştikçe ortaya çıkan kaynağı insanlarımızın her birinin hayatına yansıtacak programlar hazırlıyoruz. İşte Karadeniz gazını ülkemize kazandırmamızdan sonra yaptıklarımızı gördünüz. Karadeniz gazını bir ay müddetle ücretsiz olarak halkımıza ulaştırdık mı? Bir yıl boyunca mutfakta yüzde 25 indirimle vereceğimizi halkımıza duyurduk mu? Şimdi sırada neresi var? Gabar. Gabar petrolünü de inşallah çıkardığımız andan itibaren ondan da halkımız ne yapacak? İstifade edecek. İşte bu Kılıçdaroğlu’nun el ele, kol kola olduğu o teröristler sebebiyle Gabar petrolü yıllarca çıkarılamamıştır. Gabar’da bulduğumuz petrolü yeni keşiflerle zenginleştirip, belirli bir seviyeye getirdiğimizde akaryakıtta da aynısını yapacağız. Vergileri düşürerek, esnafımıza ve çiftçimize özel sübvansiyonlar yaparak insanımızı rahatlatacağız. Asgari ücretten memur ve emekli maaşlarına kadar her konuda benzer adımlar atıyoruz. Türkiye yüzyılını milletimizin sırtına yeni yükler bindirerek değil, milletimizin yükünü hafifleterek inşa edeceğiz.
Değerli kardeşlerim,
Her zaman olduğu gibi Türkiye yüzyılını inşa mücadelemizde de en büyük desteği aldığımız kesimlerin başında sizler geliyorsunuz. Şimdi aklıma yine yolda gördüğüm bir araç arkası yazı geldi. Bu yazı da, “Bir gün ağırlık çökerse omuzlarına, o benim vebalimdir unutma” diyordu. Bu sizin vebalinizi asla unutmadık, asla ihmal etmedik, asla istismar etmedik. Rızkını direksiyonu başında kazanan şoförlerimizin de, tezgâhlarının başında ekmek mücadelesi veren diğer tüm esnaflarımızın da yanlarında olduk. Sizlerin bilhassa salgın ve deprem döneminde gösterdiği fevkalade gayretin, sergilediği fedakârlığın şahidiyiz. Ülkemizin kalkınma yürüyüşünün sürmesinde, milletimizin güven huzur içinde hayatına devam edebilmesinde sizlerin çok büyük rolü var.
Aynı şekilde 21 yıldır ülkemizde kurduğumuz güçlü ulaştırma altyapısını, şehircilik uygulamalarını, tesis ettiğimiz esnaf ve sanatkâr dostu ticaret iklimini en iyi sizler biliyorsunuz. Bölünmüş yollardan otobanlara, şehir içindeki köprü ve tünellere kadar yaptığımız yatırımların muhatabı doğrudan sizlersiniz. Şu salon dili olsa da konuşsa, bu Haliç’i arkadaşlar, kim temizledi biliyor musunuz? Biz. Burayı da -Allah rahmet eylesin- Kadir Topbaş Bey’in Başkanlığı döneminde bitirdik. Bak şimdi bu salondan hepimiz istifade ediyoruz, yani Adalet ve Kalkınma Partisi, CHP, böyle bir ayrım yok. Nereye bunu yaptık? Milletimize yaptık, farkımız bu.
Ülkemizin araç stokunun önemli bir kısmını yenilerken, en çok ticari araçlara erişimi kolaylaştırmaya ehemmiyet verdik. Bugün de Halkbank vasıtasıyla 1,5 milyon liraya kadar Hazine destekli taşıt kredisiyle yanınızda yer alıyoruz. Sadece geçtiğimiz yıl esnaflarımız için 150 milyar lira tutarında destek paketleri hazırladık. Böylece yaklaşık 400 bin esnafımızı 146 milyar liralık krediyle destekledik. Esnafımızın talepleri doğrultusunda geçtiğimiz günlerde yaklaşık 7 yıl sonra bir kez daha ticari araçlara ÖTV’siz yenileme imkânı getirdik. Kazancı basit usulde vergilendirilen esnafımızı Gelir Vergisi dışında tutarak taksicilerimizin de aralarında olduğu 850 bin esnafımıza çok önemli bir kolaylık sağladık.
Yine geçtiğimiz günlerde esnafımızın en önemli sıkıntılarından biri olan emeklilikteki prim gün sayısı adaletsizliğini giderme sözü verdik. Buna göre küçük esnafımızın emeklilik için gereken prim gün sayısını 9000’den 7200’e indirdik.
Belediye Meclis Grubumuz vasıtasıyla İstanbul’daki halk otobüsü işletmecilerimizin tüm taleplerini karşıladık.
Gençlerimizin kendi işlerini kurmalarını teşvik etmek amacıyla yıllık 150 bin liraya kadar olan kazançlarından vergi almıyor, sigorta primlerini de ödüyoruz.
Gördüğününüz gibi, biz bazıları gibi sözümüzü havaya söylemiyoruz, ne dersek onu yapıyoruz. İnşallah önümüzdeki dönemde daha nice güzel haberlerle, müjdelerle sizlerle birlikte olmaya devam edeceğiz. Türkiye yüzyılının inşasında alınan her mesafe sizlerin güvenli, huzurlu, müreffeh yarınlarınız için elde edilmiş yeni bir kazanım olacaktır.
İki kavram çok önemli; güven ve istikrar.
Gençler unutmayın, öyle bir kazanacağız ki hiç kimse kaybetmeyecek. Geçmişte bu adımları atamasın diye ülkemizin önüne nice tuzaklar kuruldu, milletimizin üzerinde nice oyunlar oynandı. Tek parti faşizminden darbelere, koalisyonlu yıllardan terör örgütlerinin üzerimize salınmasına kadar yaşadığımız her musibetin gerisinde Türkiye’yi oyun dışında tutma niye vardı. Bize işte bu sinsi oyunu bozduğumuz için düşmanlar. Şayet ülkenin kaynaklarını Londra tefecilerine akıtmaya devam etseydik, milletimizin köken, mezhep ve meşrep tartışmaları üzerinden ayrıştırılmasına göz yumsaydık, inanın bizden kıymetlisi olmazdı. Ama biz sadece Allah’ın rızasını, milletimizin desteğini, insanımızın hayır duasını istedik, bunun için çalıştık. Görüyorsunuz ülkenin imkânlarını milletin emrine verince yollar da yapılıyor, afetlerin altından da kalkılıyor, her kesimin taleplerine de cevap verilebiliyor. Bu bereketin gerisinde millet için çalışmak, millet için mücadele etmek, millet için alın teri dökmek vardır.
Kardeşlerim,
Eksiklerimiz şüphesiz vardır, hatasızlık iddiası her şeyden önce bizim inancımıza uymaz. Fakat şundan emin olunuz: Türkiye’nin büyümesi ve güçlenmesi, milletimizin huzuru ve refahı için verdiğimiz mücadele sonuna kadar samimiydi. Vesayetin kirli senaryolarıyla mücadele ederken de samimiydik. Ülkemize asırlık demokrasi ve kalkınma hamlelerini yaşatırken yine samimiydik. FETÖ’cü hainlerin sonradan bizzat kendi kullandıkları kişilerin de ikrarıyla montaj olduğu kesinleşen kumpaslarına karşı yine samimiydik. Terör örgütlerinin kanlı saldırılarına karşı mücadele ederken, bu meseleyi suhuletle bitirmek için çözüm yolları ararken de samimiydik. 15 Temmuz’da tankların, uçakların, helikopterlerin bombalarına meydan okurken de samimiydik. Ekonomik tetikçilerin, küresel ağa babalarının desteğiyle ülkemizi çökertme girişimlerini engellemek için kendi programlarımızı hayata geçirirken de samimiydik.
Sizler bu mücadelenin hepsinde de bizimle beraberdiniz. Rabbime beni böyle bir milletin, böyle bir topluluğun mensubu, kardeşi, muhibbi kıldığı için binlerce kez hamd ediyorum. Yahu siz ne güzel insanlarsınız, sizler ne kadirşinas, ne yüreği pek, gönlü zengin, kalbi vatan ve millet sevgisiyle çarpan insanlarsınız.
Kardeşlerim,
Sizler için değil yedi düvele meydan okumak, gerekirse tüm dünyayı karşımıza alırız. Türkiye’nin 14 Mayıs seçimleri çok partili siyasi hayatımızdaki en önemli sınamalardan biri olmuştur. Ülkemiz çok uzun bir aradan sonra ilk defa iki ittifaklı, iki adaylı bir seçim yaşadı. Cumhur İttifakı ile CHP’nin öncülüğündeki koalisyon masası ittifakının nasıl ortaya çıktığını herhalde anlatmaya gerek yok. Karşımızdaki adaya kimlerin destek verdiğini, kimlerin yol verdiğini sizler çok iyi biliyorsunuz. Buna rağmen 2 milyon 520 bin farkla geride kalınca nasıl zıvanadan çıktıklarını, sağa-sola nasıl tehditler savunduklarını hep birlikte gördük. Bölücü terör örgütü ve ona sırtını dayayan parti ikinci tur için CHP Genel Başkanına desteğini hemen açıkladı. Gerçi koalisyon masasının kendi içinde hesaplar biraz karışık, hava biraz dumanlı, ama olsun en azından bölücü örgütün desteğini sağlama aldılar. Bunu örtmek için de Kılıçdaroğlu hemen çıkıp siyasette seviyeyi daha da düşürmeye, insanlarımızı kutuplaştırmaya başladı. Helalleşme tiyatrosunun yerini bir günde faşizmin en ilkel, en nobran, en rezil hali aldı. Hâlbuki hiçbir kılıf bu minareyi örtmeye yetmez. Milletle inatlaşarak, millete hakaret ederek, milleti tehdit ederek siyaset olmaz. Depremzede vatandaşlarıma hakaret ederek siyaset olmaz. Bu Cumartesi-Pazar ve haftaya Salı 6 tane deprem ilini ziyaret edeceğim.
Bunların yaptıklarını gördünüz, sosyal medyada yürütülen ahlaksız, vicdansız, insanlık dışı kampanyaları saymıyorum bile. CHP’li belediyeler ve bu partiyle irtibatlı sivil toplum kuruluşları depremzedelere yaptıkları yardımları kesmekten, çadırları toplamaya, kaldıkları yerlerden onları çıkarmaya kadar her türlü rezilliği sergiliyorlar. Tekirdağ’da kaldıkları oteli boşalttırdılar, bu ne vicdansızlıktır? Daha düne kadar depremzedelerimize bedava ev vadediyorlardı, bugün insanlarımızı kapı dışarı ediyorlar. Suçüstü yakalanınca da hemen işi başka taraflara çekip kendilerini kurtarmaya çalışıyorlar. Düşünün ki bunlar daha kaybettikleri bir seçimde böylesine bir hırsla sağa-sola saldırıyor, Allah muhafaza seçim sonucu tam tersi çıksaydı neler yaparlardı düşünmek bile istemiyorum.
Daha ilk gün 5 şehidimiz oldu, 5 şehit. Ne oldu? Ne yaparsanız yapın, Cudi’de de, Gabar’da da, Tendürek’te de, Bestler Deresi’nde de bu şehitlerimizin intikamı muhakkak alınacaktır.
Bay bay Kemal, dirsek dirseğe olduğun, omuz omuza yol yürüdüğün bu Kandil varisleriyle yolunu muhakkak ayıracaksın, ama zaman çok geç olacak. İnşallah benim milletim sana bu fırsatı vermeyecek, 28’inde bu işi benim milletim bitirecek. Onun için benim milletimden ricam şudur: Sizlere inanıyorum, yol kısayken süratle işi bitirelim. İnşallah 28 Mayıs’ta öyle bir zafer elde edelim ki 29 Mayıs fethini hep birlikte kutlayalım. Ülkenin ve milletin hayrı için yaptıkları bunların tek bir şey olmayanların sergiledikleri bu ahlak ve insanlık dışı tavrı milletimizin takdirine bırakıyoruz.
Biz, 6 Şubat’tan bu yana hep yaptığımız gibi bu hafta sonu inşallah deprem bölgelerindeyiz; Cumartesi-Pazar Devlet Bey’le birlikte oralarda olacağız, oralardaki vatandaşımızın halini-hatırını soracağız. Çalışmaları yerinde göreceğiz, varsa eksik-aksaklık talimatını vereceğiz. Deprem bölgesini en kısa sürede Defne Devlet Hastanesi’ni de açmak suretiyle ayağa kaldıracağız.
Değerli Kardeşlerim,
Başbakanlık ve Cumhurbaşkanlığı dönemlerimizde ülkemize kazandırdığımız eserleri, milletimiz verdiğimiz hizmetleri hayata geçirirken asla kim bize oy vermiş-vermemiş, ona bakmadık. Tek ölçümüz; bu milletin her bir ferdinin birinci sınıf vatandaşımız olarak birinci sınıf hizmete layık bulunduğuydu. Hamdolsun, hiç kimse vatanın tek bir karış toprağında aksi bir örneği önümüze getiremez, çünkü biz bu milleti Allah için seviyoruz. Çünkü biz bu ülkenin 81 vilayeti ve 85 milyon vatandaşıyla büyümesini, güçlenmesini evlatlarımızın geleceği için istiyoruz. Bu konuda geçmişte herhangi bir yanlışa göz yummadık, bundan sonra da en küçük bir rehavete izin vermeyeceğiz.
Kardeşlerim; bizim tek bayrağımız var. Kandil, bizim bayrağımızı taşıyor mu? Onun uzantıları bizim bayrağımızı taşıyor mu? Bizim ezanımız belli, bunların ezanı var mı? Bunların kitabı var mı? Uzantılarının var mı? Onlar bizim bayrağımızı kaldıranlar değil mi? Öyleyse şöyle hep birlikte coşkuyla öyle bir haykıralım ki Kandil de duysun, uzantıları da duysun.
Hazır mısınız?
Tek millet… Tek bayrak… Tek vatan… Tek devlet…
Bir olacağız… İri olacağız… Diri olacağız… Kardeş olacağız… Hep birlikte Türkiye olacağız…
Kalın sağlıcakla.
",2023-05-28,Recep Tayyip Erdoğan won the election between 2 candidates.,before
3. Türkiye Gençlik Zirvesi’nde Yaptıkları Konuşma,2023-05-12,"

Sevgili Gençler,
İş Akademi ve Sanat Dünyamızın Kıymetli Temsilcileri,
Çok Değerli Misafirler,
Hanımefendiler, Beyefendiler,
Sizleri ne kalbi duygularımla, hasretle, muhabbetle selamlıyorum. Siz kıymetli genç kardeşlerimle birlikte olmaktan büyük bir memnuniyet duyuyorum. Gönüllerimizi buluşturan, hasret gidermemize, ru be ru hasbihal etmemize vesile olan herkese şükranlarımı sunuyorum.
Buradan sizlerin aracılılığıyla ülkemizin ve gönül coğrafyamızın dört bir yanındaki bütün gençlerimize selamlarımı iletiyorum. Bizim için dua eden, Türkiye deyince gözleri parlayan, en az bizim kadar Türkiye aşığı tüm gençlerimize buradan muhabbetlerimi gönderiyorum.
Türkiye Gençlik Zirvesi’nin başarılı geçmesini, ülkemiz, milletimiz ve tüm gençlerimiz için hayırlara vesile olmasını diliyorum. Konuşmanın bundan sonraki kısmına geçmeden, şu muhteşem salonun yapımını şöyle birkaç cümleyle ifade etmek istiyorum.
Burası Belediye Başkanlığım döneminde yapıldı. Bunun üstünde İstanbul’un o zamanki tek tiyatro salonu vardı, yanılmıyorsam 150 kişilik bir salondu. Dedim ki, biz burayı yıkacağız, daha mükemmelini, daha büyüğünü yapacağız. Ve o zaman sözde sanatçılar başladılar nutuk atmaya, yıkar, yapmaz dediler. Dedim ki, sadece o değil, bir de İstanbul’un en büyük kongre merkezini yapacağız. Ve biz şu gördüğünüz yerin otoparkları da dahil 40 metre yerin altına girdik. Tabii o zaman bu işi yüklenen firma otoparklarıyla beraber 40 metre yerin altına girerek İstanbul Kongre Merkezi’ni yaptı. Fakat bu salonun olduğu yer yaklaşık 20 metre filan derinliğinde, çünkü altta şimdi otoparklar vesaire onlar var ve burası da 3 bin 800 kişilik bir salon olarak yapıldı. Fakat buralardan yapıldıktan sonra, ya bu Belediye Başkanı burayı yaptı, teşekkür ederiz filan-falan da diyemediler.
Şimdi o sözde sanatçı diye geçinen müsveddeler şimdi de aynı şekilde hakaret etmeye devam ediyorlar. Çünkü bunların hayatında inanın bu ülke için çivili bir ağaçları yok. Sadece ahlaki olmayan birçok görüntülerle para kazanmaktan başka hiçbir özellikleri yok. Ve şimdi Pazar’a gidiyoruz, onlar ise her türlü yalan-dolan, şunlarla-bunlarla yine hakarete devam ediyorlar. Varsın onlar hakaret etsin, ama biz şu anda karşımda gördüğüm gençlikle Pazar’a kadar değil mezara kadar yürüyoruz.
Gençler,
Hatırlarsanız son olarak 2 yıl önce sizlerin temsilcilerini Cumhurbaşkanı Küliyesi’nde ağırlamıştık. Zirvemizin 3’üncüsünde sizlerle tekrar kucaklaşmak benim için ayrı bir bahtiyarlıktır. Her birinize coşkunuz, ahde vefanız, salonlara sığmayan şu heyecanınız için teşekkür ediyorum. Bizi daha fazla koşturmaya sevk eden güç, işte şu tablodur, işte bu güçtür. Bizi daha fazla çalışmaya teşvik eden aşk, işte budur. Bize gerektiğinde yedi düvele meydan okutan cesaret, işte budur. Sizler bizim yanımızda böyle sağlam durdukça Allah’ın izniyle kimse bileğimizi bükemez. Rabbim hepinizden razı olsun diyorum.
Kardeşlerim,
Güçlü yarının Türkiye teması altında yapılan çalışmaların ve yürütülen projelerin gençlerimizin önünde ufuklar açacağına inanıyorum. Ülkemizin güçlü geleceğine katkı sağlayan ve bu sene kültür, sanat, bilim, spor ve teknoloji alanlarında ödüle layık görülen kardeşlerimizin hepsini tebrik ediyorum. Türkiye Cumhurbaşkanı olarak bugüne kadar olduğu gibi, bundan sonra da sizlere gereken desteği vereceğiz. TEKNOFEST gençliğinin yetişmesi yolunda gayret gösteren tüm kurum ve kuruluşlarımızın yanında olacağız. Gümbür gümbür gelen bu gençliği TEKNOFEST’in 7’ncisinde gördük. Bilime, teknolojiye, araştırmaya, sorgulamaya meraklı, ülkesin ve milletini seven 2,5 milyonu aşkın genç TEKNOFEST’e adeta akın etti.
Gençler,
Bir şeyi söylemem lazım, henüz Başbakan olmadım, o sıra seçimleri kazanmışız, ben de Avrupa’yı dolaşıyorum. Bu arada oğul Bush’u, randevu istedim, ziyaret ettim Amerika. Ve kendilerine dedim ki, bize İHA, SİHA verecektiniz, terörle mücadele ediyoruz, ne olacak? Ve Condoleezza Rice’ı hemen çağırdı, hemen dedi İHA’ları verin. Bize İHA verdiler ama, tabi 2 günlüğüne geldi. Allah rahmet etsin, o zaman dünürüm Özdemir Bayraktar -fevkalade bir insandı- adımını attı, işte bugünkü İHA ve SİHA’ların kuruluşunu başlattı. Hani bazı sahtekarların ifade ettiği gibi devletten kredi, arsa, arazi, böyle bir şeyi asla almadı, almaz.
O zaman benim dünürüm değildi, dava arkadaşımdı. Ve daha sonra kendisine şunu söyledim: Benden yaşça tabii aramızda 5-6 yaş fark vardı, ya Özdemir abi, bak biz bu tür yatırımları yapanlara devlet olarak destek veriyoruz, gel sen de bu imkânlardan istifade et. Yok dedi, almam. Kendisi, kendi arsası, arazisi üzerinde ilk adım olarak İHA’ların kuruluşunu yaptı. Tabii beyin olarak farklı bir beyindi, benim de siyasette eski arkadaşımdı, beraber yol yürüdük. Sonra evlatlarıyla, hanımla birlikte, kendi hanımıyla, çünkü yenge hanım da muhasebe vesaire bu tür şeylerden anlayan bir insandı, adımı attı ve İHA’yı yaptı, yetmez, SİHA’nın da adımını attı. İşte bu arada da tabii Selçuk Bey de bizim damadımız oldu.
Tabii bütün bunlar gerek baba, gerek çocuklar cins beyinlerdi ve iş yürürken İHA, SİHA, yetmedi Akıncı, o geldi. Tabii yurt dışı siparişler de gelmeye başladı. Ama bütün bunlarla beraber yine devlet bankalarından, diğerlerinden bu noktalarda kredi asla almadı. Akıncı yapıldı, arkadan tabii yeni bir adım Kızılelma oldu. Bunlar tabii insansız savaş uçaklarıydı. Hepsi nevi şahsına münhasır uçaklardı. Hele Kızılelma, şu anda tabii testleri yapıldı vesaire ama asıl noktası henüz daha olmadı, o olduğu anda zaten şu andaki F-16’ların taşıdığı bombaları taşıma kabiliyetine sahip. Zannediyorum onunla ilgili de şu anda bir çekim yaptılar ve bu çekimi de gösterime sokacaklar. Ben belki de dedim bu akşama yetişir, ama bu akşama yetişmedi herhalde. Yayınlandı mı? Yayınlanmış.
Ve bu seneki TEKNOFEST’te 2,5 milyon genç akın etti. Şimdi gençler, dikkat edin, acaba bu ülkede muhalefet niçin Baykar’a saldırıyor? Akıncı’dan Kızılelma’ya, TOGG’dan Anka’ya nice ürünümüz görücüye çıktı, acaba bunlar niçin hazmediyorlar da saldırıyorlar? Bunlar, -Allah rahmet etsin- Erbakan Hocamızın da yaptığı bu Devrim otosuna böyle saldırdılar. Hocamız Devrim otosunu yaptı, biz de devrin otosunu yaptık. Tabii şimdi devrin otosuna saldıramıyorlar, söyleyecek yanları kalmadı. Ne yaparsanız yapın, başarmayacaksınız dedik ve başaramayacaklar.
Her yaştan gencimiz inandıkları, çalıştıkları ve hayal ettikleri zaman neleri başarabileceklerini görmüş oldular. Hemen hepsi son teknoloji harikası ürünlerin önünden her geçtiklerinde ülkelerine inandılar, başarabileceklerine inandılar, özgüven kazandılar. TEKNOFEST’e giden tüm gençlerimizin ufuklarıyla birlikte dünyaya bakış açılarının kökten değiştiğini görüyoruz.
Özellikle yıllarca bu ülkenin evlatlarını psikolojik esarete mahkum edenlerin zihinlere vurduğu zincirler tek tek parçalanmaktadır. Başkalarına özenmek yerine, çalışırsam ben de yapabilirim diyen her gencimiz, istikbalimiz adına çok büyük bir kazanımdır. Yabancılara hayranlıkla bakmak yerine, inanırsam ben de başarabilirim şuuruna sahip her gencimiz, geleceğimize tutulmuş bir fenerdir. Sosyal medyanın dehlizlerinden, küresel kültürün boyunduruğundan kurtardığımız her gencimiz aydınlık yarınlarımızın müjdecisidir.
Türkiye Gençlik Sivil Toplum Kuruluşları Platformu’nda güç birliği yapan kuruluşlarımızın çalışmalarına işte bu zaviyeden bakıyoruz. Sizler de faaliyetlerinizle gençlerimizin kökleriyle bağlarını korumalarına yardımcı oluyorsunuz. TEKNOFEST gençliğinin yetişmesine sizler de katkı sağlıyorsunuz. Türkiye’nin geleceğine, şekillenmesine sizler de destek veriyorsunuz. Her birinize emekleriniz, gayretleriniz için tekrar teşekkür ediyorum.
TEKNOFEST’e saldıranlarla gönüllü kuruluşlarımızı hedef alanların aynı çevreler olması elbette tesadüf değildir. Atatürk Havalimanı’nı Amerikalı şirketlere peşkeş çekmek isteyenler sizlerin faaliyetlerinden de rahatsızlık duyanlardır. FETÖ’cü ve bölücülerle kol kola girmekten çekinmeyenler ile Meclis kürsüsünden derneklerimizi tehdit edenler aynı kesimlerdir. Şimdi, LGBT gibi sapkın yapılara destek verenlerle sizlere iftira atanlar aynı kaynaktan beslenmektedir.
Sevgili Gençler,
Burada açık konuşmak zorundayım; bu CHP LGBT’cidir. Bu İYİ Parti LGBT’cidir. Bu HADEP LGBT’cidir. Onlarla beraber yol yürüyenler bunlara hayır diyemediklerine göre, onlar da LGBT’cidir.
AK Parti’nin içine LGBT sızamaz, MHP’ye sızamaz, Cumhur İttifakı’na LGBT sızamaz. Çünkü biz aile kurumunun kutsiyetine inanıyoruz. Eğer güçlü aileler olmazsa, güçlü millet olamazsınız. İşte biz de gücümüzü buradan alıyoruz. Anayasa değişikliği teklifimizi biliyorsunuz gönderdik, tabii seçim süreci başlayınca adımı atamadık. Allah nasip ederse, seçimden sonra hedefimiz bu değişikliği yapmaktır.
Ağızlarını her açtıklarında gençlerimize karamsarlık zerk edenlerle vakıf ve derneklerimizi dillerinden düşürmeyenler aynı zihin dünyasına sahiptir. Bunlar, demokrasinin, milli iradenin, milletin değerlerinin düşmanıdır. Bunlar sadece sivil siyasetin değil, sivil toplumun da hasmıdır. Bunlar batının ve küresel sermayenin içimizdeki gönüllü lejyonerleridir. Biz son 21 yıldır işte bunlarla ve arkasındaki güçlerle mücadele ettik. Sırtını vesayete, marjinallere, küresel odaklara yaslayanların baskılarına asla ve asla boyun eğmedik. Sivil toplum kuruluşlarımızın alçakça tehditlerle korkutulmasına, zorbalıkla yıldırılmasına, itibar suikastlarıyla sindirilmesine müsaade etmedik. Hak bildiğimiz yoldan sapmadan ülkemiz, milletimiz ve gençlerimiz için en doğrusu yapmaya çalıştık. Gözümüzü ufuktan ayırmadan hedeflerimiz ve ideallerimiz doğrultusunda azimle, cesaretle kararlılıkla yürüdük. İnşallah önümüzdeki dönemde durmak yok, yola devam diyerek aşkla çalışmayı sürdüreceğiz. Bunu da sizlerle birlikte gerçekleştireceğiz. Sizlerin gayretleri, sizlerin çalışmalarıyla gelecekte daha büyük başarılara imza atacağız.
Sevgili Gençler,
Çok Değerli Kardeşlerim,
14 Mayıs’ta ülke tarihimizin en kritik seçimlerinden birini yapacağız. Bu seçimlerin önemini özellikle yurt dışından gelen açıklamalarla dergi kapaklarından verilen mesajlarda herhalde çok net biçimde görüyorsunuz. Ne diyorlar? “Erdoğan’sız bir Türkiye” Yahu Erdoğan size ne yaptı? Ha, Erdoğan bunlara bir şey yaptı. Şimdi bay bay Kemal Sayın Putin’e saldırıyor, Rusya’ya saldırıyor, Kılıçdaroğlu… Biden, “Erdoğan’ın yenilmesi lazım” kaydını düştü, kayıtlarda var. Ama sen acizsin, zavallısın. Çünkü, Biden böyle söylediği zaman ben Biden niye böyle söyledi demedim. Halbuki ben Biden’ı senden çok daha önce tanıyordum, ailece görüşmelerimiz de vardı. Ama sen şimdi Putin’e saldırınca, kusura bakma, buna ben de eyvallah etmem. Çünkü Rusya’yla olan bizim münasebetlerimiz şu anda Amerika ile olan münasebetlerimizden geri değil. Yani dış ticaret hacmine baktığımız zaman, onunla olan dış ticaret hacmimiz Amerika’dan daha fazla, böyle bir durum var. Ama bay bay Kemal, sen devlet yönetimi nedir bilmezsin, anlamazsın. Biz dünyanın dört bir yanıyla görüşürüz. Biz devlet yönetiminin ne olduğunu biliriz, ama sen bunları öğreneceksin, fakat o fırsat da gelmeyecek sana. Yanımdakiler sana bir fayda getirmez, işte yanındakilerden bir tanesi benim bir zamanlar ekonomiyle ilgilenen bakanımdı. Davos’tayız ve Davos’ta IMF Başkanıyla görüşüyoruz. IMF Başkanına dedim ki; Türkiye’den 23,5 milyar dolar alacağınız var, paranızı tahsil ediyor musunuz? Ediyorsunuz. Vakti saati gelince alıyor musunuz? Alıyorsunuz. Paranı al, ama Türkiye’nin Başbakanı benim, Türkiye’nin siyasetine karışamazsın. O zaman Başbakanım, baktım ki Bebecan kızardı, bozardı. Niye kızardı, bozardı anlamadım, her halde IMF’in Başkanını böyle tersleyince bundan rahatsız oldu. Ve 2013 yılına kadar IMF’le bu süreç devam etti, 2013’te 23,5 milyarın tamamını -dolar olarak söylüyorum- ödedik ve IMF’le ilişkilerimizi bitirdik.
Onlar otellerin lobilerinde Sözcüsü CHP’nin ve bunun yanında bir de sözde Merkez Bankası’nın bir ara Başkanlığını yapan zat, şimdi milletvekili zannediyorum, o da ikisi birlikte IMF temsilcileriyle görüşmeler yaptılar. Bize de tavsiyede bulunuyorlar IMF’ten yardım alın diye. Bizim o iş bitti, böyle bir şey söz konusu değil, dedik, kestik attık. 10 yıldır bizim IMF’le bir ilişkimiz yok. O dönem Merkez Bankamızın döviz rezervi de 27,5 milyar dolardı, şimdi son olarak yanılmıyorsam, son rakamı almadım ama, 115 milyar dolar civarında. Başbakanlığım dönemimde bir ara Merkez Bankamızın döviz rezervi 135 milyar dolara kadar da çıktı, gene olacak, o rakamları gene yakalayacağız, biz buna inanıyoruz ve bu konuda güçlüyüz, bundan sonra da bunu ispatlayacağız. Ama böyle Londra’nın tefecilerinden, esrar, eroin kaçakçılarından 300 milyar dolar gelecekmiş Beyefendiye, onunla Türkiye’yi ayağa kaldıracakmış.
Şimdi Batı medyası ne yaptı? İşi gücü bıraktı, kendi seçimleriyle ilgilenmedikleri kadar maşallah bizim seçimlerle ilgilenmeye başladılar, ne kadar da seviyorlar bizi. İş öyle çığırından çıktı ki, basın etik ilkeleri namına ne varsa hepsi ayaklar altına alındı. Millete parmak sallamak, milli iradeyi tehdit etmek dahil her türlü kepazeliği sergiliyorlar. Türk siyaseti daha önce belki de hiç tecrübe etmediği çirkinliklerle, insanın yüzünü kızartan çirkefliklerle buna şahit oluyor.
Terör örgütü elebaşları her gün yaptıkları açıklamalarla bize ve ittifakımıza saldırırken, birileri için alenen oy istiyorlar. FETÖ’cüler, bay bay Kemal ve ortaklarının reklam ajansına döndüler bunlar.
Ülkemiz siyasetine bulaştırdıkları tüm pisliklerin kapağını tekrar açtılar Haysiyet cellatlığından kaset kumpaslarına ne kadar insanlık dışı, ahlak dışı, İslam dışı yöntem varsa hepsini devreye aldılar. İnsanların canına kast etmek dahil her yola başvuruyorlar. Toplumun sinir uçlarıyla oynamak dahil tüm tuşlara basıyorlar. Millete güya demokrasi ve barış dersi veriyorlar, ama daha düne kadar yere göğe sığdıramadıkları adaylarına 3 gün masayı terk etti diye ittifak ortaklarına her türlü hareketi edebiliyorlar. Öyle gözleri dönmüş durumda ki, bırakın kendilerine itiraz edilmesine, farklı bir ses duymak bile istemiyorlar. Ortaklarından siyasetçisine, gazetecisinden sporcusuna, bürokratından sokaktaki vatandaşına, önlerine çıkan herkese baskı kuruyorlar, tehdit ediyorlar, şantaj yapıyorlar. Sorsan, bunlardan demokratı, bunlardan özgürlükçüsü yok. Sorsan, baharı getirecekler, barışı getirecekler, milleti kucaklaştıracaklar, Sorsan, kimsenin işine, aşına, inancına, hayat tarzına karışmayacaklar.
Ya bu ülkede evlatlarımız dahil, kızlarımızın üniversite kapılarında başörtülerinden dolayı çektiği çileleri, bay bay Kemal, bize mi anlatacaksın? Ya sen bile zaten bunlardan bir tanesisin Anayasa Mahkemesi’ne varıncaya kadar sizler neler yapmadınız ki ya. Sorsan, mütedeyyininden sekülerine kadar herkesin teminatı olacaklar, ama uygulamada, pratikte bambaşka bir manzara var.
Ya ben kızımı, düşünün, imam hatipte okuyan kızımı İstanbul’dan alıp başka bir şehre göndermek zorunda kaldım. Niye? Sadece başörtüsünden dolayı. Bunları yaşadık biz, bu çileleri çektik; siz kimi aldatıyorsunuz ya? Üniversite kapısında malum odalarda başörtüsünü çıkartıp içeriye aldıklarınız senin Başkan Yardımcın değil miydi ya, sen kimi aldatıyorsun? Bunları hep yaşattınız. Lafa gelince dürüstlük, gerçekte yalanın ve iftiranın dibi var. Lafa gelince ahlak dersi vermek, gerçekte insanları linç etmek var. Sözde ileri demokrasi var, özde ise faşizmin en ilkel hali var. İkna odalarını unutmuyoruz bay bay Kemal.
Seçim döneminde söz ile öz arasındaki büyük farkı hepimiz gördük. CHP zihniyetinin milletimize nasıl karanlık bir gelecek vaat ettiğine hep beraber şahit olduk. Bunların yönettiği Türkiye’nin fragmanını geçtiğimiz 2 ay içinde 85 milyon olarak hep birlikte izledik. Bahar, barış, adalet kavramları arkasına saklanan dikta heveslerini bizzat kendi gözlerimizle gördük. Sadece biz değil, hangi siyasi partiye gönül verirse versin 85 milyonun tamamı bu rezillikleri gördü, takip etti. Dünya görüşü farklı olsa da, ülkesini ve milletini seven hiçbir vatandaşımın yaşananları tasvip etmediğini çok iyi biliyorum. Siz gençlerimizin de maskelerin gerisindeki karanlık yüzleri, asıl niyetleri deşifre ettiğine inanıyorum.
Sizlerden 14 Mayıs'ta hem kendi geleceğinize, hem de ülkenizin geleceğine sahip çıkmanızı istiyorum. Sizlerden özellikle sandıklara sahip çıkmanızı istirham ediyorum.
Sevgili Gençler,
Ne 40 yıllık siyasi hayatımızda, ne de 21 yıllık iktidarlarımız döneminde biz asla bunlar gibi davranmadık, kimsenin hayat tarzına, yaşam biçimine müdahale etmedik. Ne kadar aykırı olursa olsun hiçbir düşünceyi yasaklamadık. İtibar suikastlarıyla rakiplerimizi tasfiye etme yoluna gitmedik. İktidara giden yolu terör örgütleriyle gizli iş birliklerinde aramadık. Kandil’den gelen talimata göre hareket edenlerle beraber olmadık. Biz, Rabbimizin emri neyse ona uyduk, milletimizle beraber bu yolda yürüdük. Milletimize karşı hep dürüst olduk, şeffaf olduk, harbi ve hasbi olduk.
Toplumun tüm kesimlerinin hak ve özgürlük alanlarını genişlettik. Bizden önce bu ülkede başörtüsü, kılık kıyafet yasakları vardı, kaldırdık. İmam hatiplere ve meslek liselerine adaletsiz yapılıyordu, sonlandırdık. İnsanlar inançlarını özgürce yaşayamıyorlardı, değiştirdik.
Terör örgütleri vatandaşlarımıza nefes aldırmıyordu, başlarını ezdik. Cudi’de inlerine girdik, Gabar’da inlerine girdik, Tendürek’te inlerine girdik, Bestler Deresi’nde inlerine girdik ve şu anda Güneydoğu’da, Doğu’da vatandaşlarımız eğer özgürce yaşayabiliyorsa işte bizim sayemizde.
Demokrasimiz ağır aksak zor yürüyordu, güçlendirdik. Devlet vatandaşına tepeden bakıyordu, yeni bir anlayış ikame ettik. Yabancı ülkeler sürekli bize ayar veriyor, yön çiziyordu, dur dedik. Bunların dışında her alanda ülkemizi 21 yıl öncesine göre daha özgür, daha müreffeh, ekonomik olarak daha güçlü bir konuma getirdik. Evet, şu anda 3 bin 600 dolardan kişi başı milli geliri 10 bin 600 dolara yükselttik. Bütün tezvirata rağmen 2002’den beri sadece hizmet siyaseti yaptık.
Kardeşlerim,
Şimdi derdimiz Türkiye’yi büyütmek, ama bunu siz gençlerimizle beraber yapacağız. Biraz sonra ortak bir televizyon yayınına da yetişeceğim, onun için sizlerle şöyle bir son ahitleşme yapalım, buna hazır mısınız O zaman şöyle gençler hep birlikte ayağa kalkalım. Mademki hazırız, gümbür gümbür şöyle bir ifadelerimizi kullanalım.
Gençler; 14 Mayıs'ta durmak yok, yola devam diyor muyuz? 14 Mayıs'ta doğru adımlarla yola devam diyor muyuz? 14 Mayıs'ta Türkiye yüzyılı için hemen şimdi diyor muyuz?
Rabbim sizlerden razı olsun, yolumuz açık olsun.
Ve Pazar akşamı inşallah bu gönül birlikteliğini birlikte yaşayalım.
Hepinizi Allah’a emanet ediyorum.
Sağ olun, var olun.
 
",2023-05-14,600 new members of the 28th term of the Turkish Grand National Assembly were determined. The presidential election went to the second round because none of the three candidates could secure a majority.,before
Hak-İş Genel Kurulu’nda Yaptıkları Konuşma,2023-05-11,"

HAK-İŞ Konfederasyonumuzun Değerli Yöneticileri,
HAK-İŞ Ailesinin Kıymetli Mensupları,
Sevgili Emekçi Kardeşlerim,
Sizleri en kalbi duygularımla, hürmetle, muhabbetle selamlıyorum. Sizlerin vasıtasıyla işçi kardeşlerimize, tüm çalışanlarımıza sevgilerimi, saygılarımı sunuyorum.
HAK-İŞ Konfederasyonumuzun 15. Olağan Genel Kurul Toplantısı münasebetiyle sizlerle beraber olmaktan büyük bir memnuniyet duyuyorum. Genel Kurulun HAK-İŞ camiası, çalışma dünyamız ve milletimiz için hayırlara vesile olmasını diliyorum. Yaklaşık 47 yıldır azimle sürdürdüğü emek, demokrasi, özgürlük, adalet mücadelesi için HAK-İŞ’e teşekkür ediyorum.  Kuruluşundan bugüne kadar HAK-İŞ çatısı altında ter döken, mücadele veren, çalışmalarında emeği geçen herkesi tebrik ediyorum. Yine bu vesileyle, HAK-İŞ’te çalışmış, ancak şimdi aramızda bulunmayan ebediyete irtihal etmiş kardeşlerimizi de burada rahmetle yâd ediyorum.
Türkiye’nin bugünlere ulaşmasında emek mücadelemizin öncüleri olarak gördüğümüz o kardeşlerimizin çok önemli payı var. Sadece işçilerimizin çalışma hayatıyla ilgili kazanımlarında değil, ülkemiz ekonomisinin büyümesinde ve gelişmesinde de HAK-İŞ’in katkısı vardır. Son 21 yılda Türkiye milli gelirini 236 milyar dolardan 1 trilyon dolar sınırına getirdiyse, her yıl ortalama yüzde 5,5 oranında büyüme kaydettiyse, satın alma gücüne göre dünyanın en büyük 11. ekonomisi olduysa, iş gücü sayısındaki artışa rağmen istihdamını 32 milyona yaklaştırdıysa, ihracatını 36 milyar dolardan 255 milyar dolara çıkardıysa, hâsılı sanayiden turizme, savunmadan üretime kadar her alanda yüzyılın başarılarına imza attıysa, bunun gizli kahramanları işçi ve emekçi kardeşlerimdir.
Türkiye bugünlere sadece şehitlerimizin kanlarıyla değil, işçilerimizin aziz ve mübarek alın terleriyle de gelmiştir. Rabbim hepinizden razı olsun diyorum. Ülkem ve milletim adına her birinize HAK-İŞ nezdinde tüm kardeşlerime buradan şükranlarımı sunuyorum.
Kardeşlerim,
HAK-İŞ temsil ettiği kitle itibarıyla bizim de sendikamızdır. Kendimizi ülkemizdeki 16 milyonluk büyük emekçi ailesinin bir ferdi olarak görüyoruz. Ailesinin rızkını kaptanlık yaparak temin etmiş bir babanın evladıyım. Gençlik yıllarında İETT’de işçi olarak çalışmış bir kardeşinizim. Daha sonra ticarete atılmış, esnaflık yapmış, rızkını ticarette aramış biriyim. Şafakla beraber uyanmanın, kışın soğuğunda otobüs beklemenin, kalabalıklar arasında işe gitmenin, gazete kağıtları üzerine serilmiş bir sofrada yemek yemenin ne demek olduğunu çok iyi bilirim. Alın teriyle kazanılan paranın ne kadar kıymetli, ne kadar bereketli olduğunu hamdolsun çok iyi bilirim. İşçi kardeşlerimizin evlerine ekmek götürmek için zorluklara nasıl göğüs gerdiklerini de çok iyi bilirim.
Ailemizden, çevremizden öğrendiğimiz, daha sonra kişisel hayatımızda bizzat yaşayarak tecrübe ettiğimiz bu değerler bize hep rehberlik etti. Nereden geldiğimizi aklımızdan çıkarmadık. Mazisini inkâr edenlerden, köklerine sırtına dönenlerden olmadık. Ülkemize ve milletimize siyaset yoluyla hizmet mücadelemizi işte bu birikimin, bu hafızanın kılavuzluğunda yürüttük. İstanbul Büyükşehir Belediye Başkanlığımızdan itibaren daima sizlerin hakkını vermeye çalıştık.
Bizden önce işçilerimizin en önemli meselesi, hatırlayın, 1 Mayıs’tı, hemen her 1 Mayıs’ta olaylar olur, kimi zaman kan dökülürdü. Marjinal örgütler ve illegal yapılar da bu durumu istismar ederdi. Buna 2008 yılında son vererek 1 Mayıs’ı önce Emek ve Dayanışma Günü, ardından da resmi tatil ilan ettik, bunu biz yaptık biz. Ayrıca, örgütlenme, sendikal haklar, işçi sağlığı ve güvenliği noktasında da çok önemli adımlar attık. Çıkardığımız İş Sağılığı ve Güvenliği Kanunu bu alanda yapılan tarihi bir reform mahiyetindedir.
Sosyal güvenlik kurumlarını tek çatı altında toplayarak özellikle sağlık alanında herkesin aynı kalitede hizmet alabilmesini temin ettik. Darbe döneminin mirası olan kılık kıyafet yönetmeliğini değiştirerek ayrımcı ve baskıcı uygulamalara biz son verdik.
Ücretler konusu en hassa olduğumuz alanların başında geldi. Biz göreve gediğimizde asgari ücret neydi? 184 liraydı, dolar olarak söyleyecek olursak 126 dolara tekabül ediyordu. Bugün asgari ücret ne oldu? 8 bin 500 lira oldu, dolar bazında bakarsak yaklaşık 440 dolar.
Bir başka örnek, muhalefetin sürekli ağzına doladığı akaryakıt fiyatlarıdır. 2002’de benzinin litre fiyatı 1,5 liraydı, asgari ücret 110 litre benzin alınabiliyordu, aradan geçen yıllarda petrolün varil fiyatı 25 dolardan 77 dolara çıkmasına rağmen bugün asgari ücretle 410 litre benzin alınabiliyor. Benzer örnekleri birçok başlığa teşmil etmek mümkündür.
Yeni hükümetlerimiz döneminde asgari ücret ve diğer ücretlerdeki artış sadece rakamsal değil, reel olarak da alım gücünü katbekat yükseltmiştir.
Kardeşlerim,
Sadece asgari ücret örneği bile iktidarımızın işçisine, memuruna, emeklisine verdiği önemi göstermektedir. Yola çıkarken çalışanlarımızı enflasyona ezdirmeyeceğiz demiştik. Hamdolsun, son 21 yılda bu sözümüze hep sadık kaldık. Küresel ekonomik görünüm veya Türkiye’nin mali şartları ne olursa olsun çalışanlarımızı enflasyona ezdirmedik.
Emeklisinden memuruna, engellisinden şehit yakını ve gazilerimize kadar toplumumuzun tüm kesimlerinin yanında olduk. Ekonomimiz büyüdükçe ortaya çıkan katma değerden milletimizin tamamının hak ettiği payı almasını sağladık. Hatta ülkemizi yaşadığı ciddi sıkıntılara, tabii afetlere, küresel ekonomik krizlere, bölgemizdeki çatışmalara rağmen bu hassasiyetimizi koruduk.
Örneğin, kovid-19 salgını döneminde önceliğimizi insanımızın sağlığıyla birlikte işini de korumasına verdik. Muhalefetin tüm baskılarına rağmen ekonomideki ülkemize kontak kapattırmak isteyenlere fırsat vermedik. Aynı tavrı Rusya-Ukrayna savaşının tetiklediği küresel ekonomik krizde de gösterdik. Geniş bir yelpazede verdiğimiz destek ve teşviklerle çarkların kesintisiz dönmesini sağladık. Yatırım, istidam, üretim, ihracat, cari fazla yoluyla büyümeyi asla ihmal etmedik, bu modeli uyguladık. Düşük faiz politikamızla da üretimi ve yatırım teşvik ettik. Dünya yüksek faiz peşinde koşarken, dikkat edin, biz faizi sürekli düşürmenin gayreti içerisinde olduk ve 8,5’a kadar düşürdük. Niye? Yatırım yapması gerekenler gelsin yatırım yapsın diye, çünkü yatırım olursa istihdam olacaktır, istihdam olursa işsizlik yavaş yavaş azalacaktır. Bütün bunun olumlu neticelerini ihracat ve istihdam başta olmak üzere pek çok alanda gördük.
Şayet biz dünyada çarkların durduğu, tedarik zincirlerinin kırıldığı o kritik günlerde muhalefetin baskısına boğun eğseydik şimdi çok kötü bir yerde olurduk. Bugün geriye doğru baktığımızda ne kadar isabetli bir karar aldığımızı daha iyi anlıyoruz.
Özellikle Amerika’da son günlerde ardı ardına yaşanan banka iflasları yüksek faiz politikasının risklerini ortaya koyuyor. Amerika’nın hali ortada, hamdolsun biz böyle bir tabloyla karşılaşmadık. Bunu muhalefetin baskılarına, mandacı ekonomistlerin tavsiye görünümlü sinsi yönlendirmelerine rağmen başardık.
Rusya-Ukrayna savaşındaki dengeli tavrımızla Türkiye’yi sonu felaketle bitecek bir girdabın içine girmekten koruduk.
Ülkemizin kendi çıkarlarını ve insan hayatını önceleyen politikalarından 85 milyonla birlikte işçi,  emekçi kardeşlerimiz de istifade etmiştir.
Hükümetimiz asrın felaketi olarak nitelenen 6 Şubat depremlerinden sonra da vatandaşının hakkını, hukukunu korumayı sürdürmüştür. Hesaplamalara göre depremin ülkemiz ekonomisine maliyeti nedir biliyor musunuz? 100 milyar doları aşmaktadır. Normalde ne kadar gelişmiş olursa olsun, dünyadaki hiçbir ülke böylesine büyük bir felaketin altından kalkamaz. Ama biz depremin 90. gününde enkazları tamamen kaldırdık, 837 bin çadır, 100 bin konteynerin kurulumunu yaptık. Ayrıca, 142 bin konutun ve köy evinin inşa sürecini başlatırken 59 bininin bilfiil temelini attık. Deprem bölgesinde tüm çalışmaları yürütürken emeklilikte yaşı bekleyen 2 milyon 250 bin kardeşimizin talebini karşıladık.
En düşük emekli maaşını 7 bin 500 liraya, bayram ikramiyelerini de 2 bin liraya yükselttik. Bu rakamın üzerinde ücret alan emeklilerimizin durumlarını da iyileştirecek bir çalışma yapıyoruz. Yeni Meclisin açılmasıyla 7 bin 500 liranın üzerinde emekli maaşı alan vatandaşlarımızı da inşallah sevindireceğiz.
Ayrıca, Karadeniz gazımızı ülkemize getirerek, bu ayı tamamen ücretsiz, 1 yıl da 25 metreküpü ücretsiz olmak üzere insanımıza müjdeyi verdik.
Yine bu dönemde TOGG’un yollara çıkmasından Anadolu Gemimize, Akkuyu Nükleer Santralimize yakıt çubuklarının gelmesinden, milli muharip uçağımız Kaan’ın hangardan çıkmasına kadar birçok stratejik adım attık. Bu listeye Zigana Tüneli’nin açılması, Gabar’da günlük 100 bin varil üretim kapasiteli petrol keşfi dahil daha pek çok müjdeyi ilave edebiliriz.  Sonuç olarak; hem depremin yaralarını sardık, hem de ülkemizi hedeflerine doğru adım-adım yaklaştırdık.
Kardeşlerim,
Çalışanlarımıza verdiğimiz en son müjde, önceki gün imzalanan kamu toplu iş sözleşmeleridir. Yapılan protokolle yaklaşık 700 bin kardeşimizin hem en düşük ücretini yükselttik, hem de üzerine refah payı dahil yüzde 45 artış yaptık. Böylece en düşük kamu işçisi ücretini yaklaşık 12 bin liradan 21 bin liranın üzerine çıkardık. Bu toplu sözleşmenin kamu işçilerimize ve kurumlarımıza tekrar hayırlı olmasını diliyorum.
Şimdi önümüzde memurlarımızın maaş düzenlemesi var, yasaya göre memurların maaş artış oranları Ocak ve Temmuz ayında belirleniyor. Biliyorsunuz, memura verilen maaş zamlarında enflasyon farkına ilave olarak refah payı artışını biz getirdik. Daha önce böyle bir uygulama yoktu. Sene başında kamu görevlilerinin maaşlarına yüzde 13,5 oranında refah payı ilave ederek toplamda yüzde 30 oranında zam yapmıştık. Böylece 2022 yılında 392 lira olan en düşük memur maaşını reel olarak yüzde 136 artışla yaklaşık 12 bin liraya çıkarmıştık. Şimdi Temmuz ayında bir adım daha atıyoruz, en düşük memur maaşını en düşük kamu işçisi maaşından aşağı kalmayacak şekilde düzenleyeceğiz. Kamu işçilerinde olduğu gibi, en düşük maaşı yine 15 bin liraya çıkartarak üzerine de enflasyon ve refah payı olarak benzer bir artış yapacağız. Böylece en düşük memur maaşı da 22 bin lirayı bulacak. Memur maaşlarındaki bu artışlar otomatik olarak emeklilerine yansıyacak. Bakanımıza yasal tarih olan Temmuz ayına kadar bu çalışmanın tamamlanması için gereken talimatları verdik.
Ücrette adaleti ve çalışma barışını korumakta kararlıyız. Kanuni düzenleme gerektirdiği için yeni yasama döneminde atacağımız bir başka adım da; birinci dereceye geldiği halde 3600 ek gösterge alamayan memurlarımıza yönelik olacaktır. Birinci dereceye inen ve şartları tutan tüm memurlarımızın 3600 ek gösterge hakkından yararlanabilmesini sağlayacağız.
Memurlarımız gönüllerini ferah tutsun, müsterih olsunlar. Bize güvenmeye, Hükümetlerine inanmaya devam etsinler. Biz hiçbir çalışanımızın hakkını yemeyiz, yenilmesine de izin vermeyiz.
Geçmişinde SSK’yı batırmaktan, el kadar torununu sigortalı yapmaya kadar pek çok skandalı olan birisinin hezeyanlarına kimse kulak asmasın. Biliyorsunuz bunlar geçen seçimde çiftçiye bedava traktör dağıtma sözü vermekten, ulaşımı, sütü, suyu, kısaca hayatı ücretsiz yapmaya kadar her şeyi söylediler. Çiftçiye traktörler verildi mi, verdiler mi? Biz veririz, ama onlar veremez. Hatta kazandıkları belediyelerde kimsenin ekmeğiyle oynamama için bay bay Kemal şeref, namus sözü verdi, ama bunların hiçbirini tutmadılar. Milletin hayrına doğru düzgün bir iş yapmadıkları halde belediyeleri borç batağına sürüklediler. Namusları üzerine verdikleri sözlerin hepsini çiğnedikleri yetmiyor gibi, bunlar kendilerine hatırlatılınca da pişkince sırıtmaya devam ettiler. Milletimizin bu ikiyüzlülüğü görmediğini zannediyorlar. İsterseniz bunlara Ziya Paşa’nın o meşhur terkibiyle cevap verelim: “En ummadığın keşfeder esrâr-ı derûnun. Sen herkesi kör, âlemi sersem mi sanırsın?” Milletimiz sandık önüne geldiğinde bunların hepsinin hesabını soracaktır. Sadece şu iki aylık seçim döneminde yaşanan rezillikler bile bunların gerçek yüzünü görmek için kâfidir.
Her mücadelesinde yanında olduğum, her mücadelemizde de yanımızda bulduğumuz HAK-İŞ ailesinin ülkemizin en kritik seçimlerinden olan 14 Mayıs’ta da gerekeni yapacağına yürekten inanıyorum.
Bu düşüncelerle HAK-İŞ’in 15. Olağan Genel Kurulunun bir kez daha hayırlı olmasını diliyorum. Rabbim yar ve yardımcınız olsun diyor, hepinizi sevgiyle, saygıyla selamlıyorum.
 
",2023-05-14,600 new members of the 28th term of the Turkish Grand National Assembly were determined. The presidential election went to the second round because none of the three candidates could secure a majority.,before
"Konya Karapınar Güneş Santrali, Bozkır Barajı ve Abdülhamit Han Caddesi ile Diğer Projelerin Açılış Töreni’nde Yaptıkları Konuşma",2023-05-02,"

Konya’yı çok seviyoruz. Konya’yla çıktık yola, Konya’yla geldik bugünlere ve bu sevmemiz, bu aşkımız aynen devam ediyor.
Konya, vefanın şehri Konya, dayanışmanın şehri Konya, milli iradenin şehri Konya, dünyada eşi bulunmayan Konya. Seni bir kez daha hasretle, muhabbetle selamlıyorum.
Başkentler başkenti Konya’yı, Mevlana Hazretleri’nin şehri Konya’yı, erenlerin, velilerin, Hakk aşkıyla yanan gönüllerin şehri Konya’yı bugün bir kez daha hürmetle, muhabbetle selamlıyorum. Evet, Antalya’dan geliyoruz ve Antalya’da 100 bini aşkın sağ olsun dostlar vardı. Ama şimdi Konya’da aldığım rakam, resmi rakamı söylüyorum, 140 bin hamdolsun şu anda meydanda var. Bu ne aşktır ya Rabbi, bu ne aşk. Demek ki aşkınan koşan… Aşık olursan karşılığını da bulursun.
Ve şu anda şu alanı gördüğümüz zaman, eyvallah. Ve bakıyorum pankartlar yazılmış. Bak bir genç enteresan bir pankart açmış, ne diyor biliyor musunuz: “Emri dağdan alanla değil, Hakk’tan alanla yol yürünür.” Şimdi bay bay Kemal’in yanındakilerle beraber bunlar emri nereden alıyor? Kandil’deki teröristlerden alıyor, öyle mi? Biz de emri Allah’tan alıyoruz. Ve 14 Mayıs’ta emri dağdan alanları mezara gömmeye var mıyız? Buna hazır mıyız? Bundan zaten benim hiç şüphem yok. Konya buna gereken dersi inşallah 14 Mayıs’ta verecektir. Gençler bir pankart daha açmışlar: “Yedi benzemez birleşti birbiriyle, yedi metre yürünmez hiç biriyle. Yedi düvele karşı doğrudan doğru Reisle, başlasın Türkiye yüzyılı” demişler.
Kardeşlerim,
Konya’nın gözlerinin ışıltısına meftun olduğum gençlerini, eli nasırlı çalışkan çiftçilerini, ihracat ve istihdam rekoru kıran sanayicilerini, Konyalı olmanın tüm asaletini üzerinde taşıyan hanım kardeşlerimi bugün bir kez daha saygıyla selamlıyorum.
Şair ne güzel söylüyor;
“Batmayan güneşe benzer Hakk’a sevdası, Konya’nın
Erenlerin davasıdır, derdi davası Konya’nın
Toprağında ekin gibi ilim irfan başaklanır
Cahilleri kâmil eder, suyu havası Konya’nın.
Konevi’den, Mevlana’dan, nice evliyadan, pirden
Nasip alır gece gündüz bay-ü gedası Konya’nın.
Hanlar hakanlar doğuran kutlu anneler şehridir
Yüzyıllara bin yıllara sığmaz rüyası Konya’nın.”
Rabbime bizleri bir kez daha Konya’yla kavuşturduğu için hamd ediyorum. Rabbime bizleri 6 ay sonra yeniden Konyalı kardeşlerimle kucaklaştırdığı için ham ediyorum. Sevdası da, davası da, rüyası da Hakk ve hakikat olan Konya’nın siz güzel insanlarıyla beraber olmaktan büyük bir memnuniyet duyuyorum.
Maşallah yine meydanlara sığmayan bir Konya görüyorum karşımda. 14 Mayıs’ta yine destan yazmaya hazırlanan bir Konya görüyorum. Bu meydanda iradesine, istikbaline ve 21 yıllık kazanımlarına sahip çıkan bir Konya görüyorum. Ahde vefanız için, aşkınız, sevdanız için her birinize şahsım, milletim adına şükranlarımı sunuyorum. Mevla kardeşliğimizi muhafaza eylesin. Yol arkadaşlığımızı daim etsin diyorum.
Şimdi buradan soruyorum, hazır mıyız? Konya; 14 Mayıs’ta durmak yok, yola devam diyor muyuz? 14 Mayıs’ta doğru adımlarla yola devam diyor muyuz? 14 Mayıs’ta Türkiye yüzyılı için hemen şimdi diyor muyuz?
Selçuklu’nun Başkenti Konya’ya da bu yakışır. Sadreddin Konevi gibi, Hazreti Mevlana gibi, Şems-i Tebrizi gibi toprağını batmayan güneşlerin şereflendirdiği Konya’ya işte bu yakışır. Her bucağında ilmin, irfanın, bilgeliğin boy verdiği merhum Erbakan Hocamızın şehri Konya’ya elbette bu yakışır. Rabbim sizlerden razı olsun. Konya’nın hayır dediğinden hayır gelmez. Konya’nın evet dediğine de Allah’ın izniyle şer bulaşmaz.
İnşallah Konya, Anadolu’daki varlığımızın, birliğimizin, dirliğimizin sembolü olduğu için Türkiye yüzyılının da teminatı olacaktır. Sevgili
Konyalılar, Çok Değerli Kardeşlerim,
Biliyorsunuz 6 Şubat tarihinde asrın en büyük tabii afetlerinden birini yaşadık. Özellikle 7,6 büyüklüğündeki Elbistan depremi Konya’mızda da çok ciddi biçimde hissedildi. Depremin haberini alır almaz devletimizin tüm kurumlarıyla birlikte belediyelerimizi de harekete geçirdik.
Şimdi burada özellikle bir şeyi söylemek istiyorum; Konya Büyükşehir Belediyemiz ile ilçe belediyelerimizin ekiplerini süratle komşu illere sevk ettik. Depremde en çok yıkıma uğrayan Hatay’ı Konya’ya zimmetledik. Konyalı belediyelerimiz gerçekten gurur verici çalışmalara imza attılar. Altyapıdan üstyapıya, aşevlerinden çadır ve konteyner kent kurulumuna kadar her ihtiyaçlarında depremzedelerin yanında oldular. Muhalefetin tüm belediyelerinin yaptıklarını terazinin bir kefesine koyun, Konya’mızın bölgeye verdiği hizmetleri de diğer kefesine koyun, hepsinde de Konya çok daha ağır basacaktır. Konya Büyükşehir Belediye Başkanı özellikle yattı-kalktı orayı takip etti. Belediyelerimiz, muhalefete ders verdiler, nasıl millete hizmet edilir öğrettiler. Konya, gönül belediyeciliğinin ne demek olduğunu tüm Türkiye’ye bir kez daha gösterdi.
Buradan şov ve reklam yerine, yaraları sarmanın peşinde koşan tüm belediyelerimizi tebrik ediyorum. Konya halkına da, afetzedelerimize şefkatle sahip çıktıkları için milletim adına teşekkür ediyorum. İnşallah el birliği, gönül birliği içerisinde deprem bölgesini en kısa sürede ayağa kaldıracağız. Bir taraftan afetin izlerini, diğer taraftan da milletimizi hayallerine kavuşturacak vizyon projelerini devreye almayı sürdürüyoruz.
Şimdi kardeşlerim; Karadeniz’de keşfedip, karaya çıkardığımız yerli gazımızın sevincini milletimizle paylaşmak için ilk ay ısınma dâhil konutlardaki tüm doğal gaz faturalarını ücretsiz yaptık mı?
Ayrıca, 1 yıl boyunca yine konutlardaki mutfak ve su ısıtma ihtiyaçlarına karşılık gelen miktardaki doğal gaz tüketimini faturalardan düşüyoruz. Bu müjdemizle ilgili Cumhurbaşkanı kararnamesini ve kararını dün Resmi Gazete’de yayınladık. Milletimizin tüm fertlerine hayırlı, uğurlu olsun diyorum.
Şimdi bay bay Kemal, dün Zonguldak’a gitti. Zonguldak’ta benim madenci kardeşlerime yalan üstüne yalan söylüyor. Ya Zonguldak’ta, hemen orada Filyos var, Sakarya doğal gazını biz orada çıkardık bay bay Kemal. Hani çıkmayacaktı, hani nerede diyordunuz. İşte çıktı, doğal gazı yaktık, vatandaşlarımızın evlerine göndermeye başladık.
Biz söz verirsek yaparız, söz verdik ve yaptık. Donanmamızın amiral gemisi olan SİHA gemimiz TCG Anadolu’yu yine geçtiğimiz haftalarda Deniz Kuvvetlerimize teslim ettik. Milletimizin 60 yıldır umutla beklediği yerli elektrikli aracımız TOGG’un teslimatlarına başladık. Yeni Altay tankımızı testleri yapılmak üzere Silahlı Kuvvetlerimize teslim ettik. Dün, milli muharip uçağımız Kaan’ı hangardan çıkardık ve pist başı yaptırdık.
İzlediniz mi? Beğendiniz mi? İşte bunlar, birilerini ciddi manada ürkütüyor. İçeride korkanlar da var, su ötesinde korkanlar da var, ama en çok da Cudi’de, Gabar’da, Tendürek’te, Bestler Deresi’nde. Oradaki teröristleri gömdükçe içeride birileri de rahatsız oluyor. Ne diyor Kandil’de bir tanesi, ne diyor? Diyor ki, bakınız çok enteresan, AK Parti bizi diyor mağaralarda vurdu. Ne yapacaktık, iyi yapıyor musunuz diyecektik? Ya sen benim Mehmet’imi şehit edeceksin de biz sana güle güle mi diyeceğiz? Mehmet’imin intikamını sonuna kadar almaya devam edeceğiz.
Varsın bay bay Kemal sizlerle beraber kapalı kapılar arkasında görüşmeler yapsın ve onun yanında da malum Davutoğlu’su var, onun yanında Bebecan’ı var, Karamollaoğlu’su var ve bir tabi Meral Hanımı var, masayı bir bırakır gider, sonra tekrar gelir, tekrar gider, artık bıktık sizden, masanın altında olanlar var, yetmedi şimdi 2 tane de belediye başkanı aldılar yanlarına, onlarla beraber yola devam ediyorlar. Ama onlar Kandil’dekilerle beraber yürürken, biz de Cumhur İttifakı’yla beraber yürüyoruz.
Cumhur İttifakı olarak 14 Mayıs’a hazırlanıyor muyuz? Ana kademe, hazır mıyız? Kadınlarımız, kadın kollarımız hazır mıyız? Gençler, hazır mıyız? Allah sizlerden razı olsun. İnanıyorum ki siz sandıkları patlatacaksınız.
Ülkemizin ilk süpersonik jet uçağı Hürjet uçuşunu gerçekleştirdi. Ağır sınıf taarruz helikopterimiz Atak-2’yi ilk kez havalandırdık. Kızılelma’dan sonra Anka-3 insansız uçağımız da ilk yürüyüşünü yaptı. Bunların yanında, İMECE uydumuzun fırlatılmasından Türkiye’nin ilk uzay yolcularının belirlenmesine kadar daha birçok tarihi adım attık.
Dünyanın bir numaralı havacılık ve teknoloji festivali TEKNOFEST’i çoğu genç ne kadar kişi izledi biliyor musunuz? Dün akşam itibarıyla 2,5 milyonun üzerinde bir katılımla gerçekleştirdik. Tabii sadece bunlarla kalmadık, isterseniz 20 yılda neler yaptığımız şöyle kısaca videoyla izleyelim.
…
Kardeşlerim,
Türkiye’yi enerjide dışa bağımlılıktan kurtarabilmek için canla, başla çalışıyoruz. Rabbimizin ülkemize bahşettiği yeraltı, yerüstü zenginliklerini milletimizin istifadesine sunmanın derdindeyiz. Muhalefetin eleştirilerine rağmen sondaj gemilerimizi bunun için aldık, doğal gaz aramalarına bu sebeple başladık. Şu anda bizim 4 tane sondaj gemimiz var, iki tane sismik araştırma gemimiz var, artık kendimize yetiyoruz. Dışarıdan değil, sadece kendimize ait olan gemilerimiz bunlar. Akkuyu Nükleer Güç Santralini bunun için inşa ediyoruz ve şu an itibarıyla Akkuyu’da tüm ihtiyacımızın yüzde 10’unu karşılıyoruz ve bunun tabi ikinci ünitesi var, üçüncü ünitesi var, dördüncü ünitesi var. Yetmez, inşallah iktidarımızın devamıyla ikinci nükleer güç santraline de ne yapacağız, inşa edeceğiz, büyük ihtimalle bunu da Sinop’ta inşa etme durumumuz var. Zira Türkiye artık enerjide muhtaç olan değil, enerji ihraç eden olacak.
Güneş ve rüzgarın enerji sepetimizdeki payını bunun için artırıyoruz. Bugün dev bir enerji panellerinin olduğu nereye gideceğiz? Karapınar’a. Bu, kaç tane futbol sahası büyüklüğünde? Biraz sonra onları size hep anlatacağız ve o devasa enerji santralinin panellerinin olduğu yeri göreceğiz. Ve bu da nereye nasip oldu? Konya’ya.
Bor madenini kendimiz işlemeye işte bunun için önem veriyoruz.  Ülkemizin farklı yerlerinde petrol kuyularını bunun için açıyoruz. Allah’a hamdolsun attığımız tüm bu adımların olumlu neticelerini de artık tek tek alıyoruz. Her seçim öncesinde gaz buluyorlar yalanını nasıl Karadeniz gazıyla boşa çıkardıysak, enerji hamlelerimize kara çalanları da yeni müjdelerle hüsrana uğratmayı sürdüreceğiz.
Özellikle petrol konusunda etrafına bakıp da iç geçiren milletimizin bir asırlık hasretini dindirmekte kararlıyız. Daha önce petrol yok diye üzerine beton dökülen kuyulardan, terör nedeniyle terk edilmek zorunda kalınan bölgelerden hamdolsun şimdi petrol üretmeye başladık. Dünyada karada yapılan en büyük 10 keşiften birini geçen sene Türkiye olarak biz gerçekleştirdik. Ülkemizin 5-6 yıl önce yaklaşık 40 bin varil olan günlük üretimi 2 kat artışla nereye ulaştı biliyor musunuz? Günlük 80 bin varile ulaştı.
Şimdi sizlerle yeni bir müjdeyi daha paylaşmak istiyorum. Cudi, Gabar’da günlük 100 bin varil üretim kapasitesine sahip petrol bulduk. Bu ne demek biliyor musun? Ey teröristler, işte sizi o petrol kuyularına gömeceğiz, gömeceğiz. Cizre’ye 20 kilometre mesafedeki bu petrol rezervi çok yüksek kaliteye sahip, yerin 2 bin 600 metre derinliğinde bulduğumuz petrolü, bölgede açacağımız 100 kuyu ile 100 bin varillik üretim kapasitesine çıkartabileceğiz. İlk kuyudan aldığımız petrolü şimdiden işlenmek üzere rafinerilere sevk etmeye başladık.
Günlük tüketimimizin 10’da 1’ini tek başına karşılayacak bu petrol rezervinin, ülkemizin ve milletimizin hayrına olacağından şüphe var mı? Yok. Aynı bölgeden yeni müjdeler de bekliyoruz, tamam? Gabar’daki kuyumuza bölücü örgütün alçakça katlettiği şehit öğretmenimiz Aybüke Yalçın’ın adını verdik, iyi mi? Allah rahmet eylesin, mekânı Cennet olsun. Rabbim, Sevgili Habibine komşu eylesin.
Aynı bölgede daha önce keşfettiğimiz günde 9 bin varil petrol üreten diğer kuyumuza da patlayıcı uzmanı astsubayımız ah ah şehit Esma Çevik’in ismini vermiştik.
Yeni sahamız, şehit Aybüke Yalçın-1 kuyumuzun olduğu alan, inşallah ülkemizin tamamında üretilenden daha fazla petrolü tek başına sağlayacak. Böylece şimdilik günlük 180 bin varil petrol üretimiyle ülkemizin enerji bağımsızlığı yolunda yeni bir adım atmış oluyoruz.
Bakınız, artık rezervlerimizin toplam değerini bile konuşmuyoruz. Yoksa Gabar’daki yeni keşfimizin değeri 10 milyarlarca doları buluyor. Karadeniz gazımızın değeri yüzlerce milyar dolarla ifade ediliyor.
Bay bay Kemal ne diyor; Londra’daki tefecilerden 300 milyar dolar getirecekmiş. Ula bay bay Kemal, ben ne deyirum, sen ne deyirsun. Tefecilerden 300 milyar dolar getirecekmiş. Bay bay Kemal, bak para bu işte bu, Sakarya doğal gazı, Gabar, işte para bu. Şimdi bununla beraber biz emin adımlarla yola devam ediyoruz, devam edeceğiz. Biz kaynağı tefecilerde aramıyoruz, ülkemizin kendi değerinde arıyoruz, kendi topraklarımızda arıyoruz, kendi zenginliklerimizde arıyoruz.
Tek derdimiz; yaptığımız keşiflerin ve yatırımların ülkemizin enerji bağımsızlığına katkısını en üst düzeye çıkarmak. Çünkü tıpkı savunma sanayi gibi enerji bağımsızlığı da ülkelerin ve milletlerin gerçek özgürlüğünün vazgeçilmek şartıdır. Bunun için keşfettiğimiz her enerji kaynağıyla ne kadar iftihar etsek yeridir.
Değerli Kardeşlerim,
Bu tarihi başarıda imzası olan Enerji Bakanlığımızı ve Türkiye Petrolleri’ni, mühendislerimizi, işçilerimizi özellikle tebrik ediyorum. Bu vesileyle bir kez daha bölücü alçaklar tarafından şehit edilen Aybüke Yalçın öğretmenimizi ve tüm şehitlerimizi rahmetle yâd ediyorum.
Aslında bu keşiflerle bölücü terör örgütünün neden ülkemize musallat edildiğini çok daha iyi anlıyoruz. Hani eskiden beri hep düşünürdük ya, ülkemiz sınırlarının hemen karşısında petrol fışkırırken bizim topraklarımızda niye çıkmıyor diye. Meğer ülkemiz topraklarından petrol çıkmıyor değilmiş, meğer ülkemiz topraklarından petrol çıkmaması terör örgütüyle, uluslararası petrol şirketleriyle elimiz ayağımız bağlanıyormuş. Meğer üzerinde oturduğumuz petrol sahalarından yararlanmamamız için bize oynanmadık oyun, kurulmadık tuzak bırakılmıyormuş. Gabar’daki keşiften sonra bu ülkede birilerinin niçin terörün bitmesini istemediğini çok daha iyi anlıyor muyuz?
Emperyalist güçlerin PKK’ya ve Suriye’deki uzantılarına onca silah ve parayı niçin aktardığını, ülkemizi bir terör koridoruyla niçin kuşatmak istediklerini çok daha iyi kavrıyoruz. Ortada hiçbir sebep yokken niçin birilerinin terörle mücadelede en önemli gücümüz olan İHA’ları, SİHA’ları ve bunları üreten şirketlerimizi hedef aldığını çok daha iyi anlıyoruz. Evet, ne Atatürk Havalimanı’yla ilgili tartışmalar tesadüftür, ne İHA ve SİHA’lara dokunmaktan bahsedenler masumdur, ne terör örgütü elebaşlarının bunları söyleyenlere aleni destek vermesi sebepsizdir, ne de bölücü örgütün uzantılarının il-il dolaşıp bay bay Kemal için oy dilenmesi boşuna değildir. Bunların tamamı Türkiye’yi enerji yarışının dışında bırakmak isteyenlerin hamlesinden ibarettir.
İsterseniz karşımızdaki artık 7’li mi, 9’lu mu, 11’li mi olduğu iyice karışan koalisyonun adayının kimlerle iş tuttuğuna şöyle bir bakalım, videoyu izleyelim.
…
Allah’ın izniyle biz bu oyuna gelmeyeceğiz. Ülkemizin enerji rekabetinin dışına itilmesine rıza göstermeyeceğiz. Milletimizin ve Kıbrıs Türklerinin hakkının yenmesine izin vermeyeceğiz. Emperyalistlerin taşeronları olan terör örgütlerinin yeraltı-yerüstü kaynaklarımızla aramıza girmesine müsaade etmeyeceğiz. Terör belasını Türkiye’nin gündeminden muhakkak çıkartacağız. Ülkemizin yeraltı ve yerüstü zenginliklerini milletimizin emrine vermemizin önüne geçecek herkesin hakkından gelecek, her engeli aşacağız. Türkiye yüzyılı işte bu müjdenin adıdır, işte bu azmin sembolüdür, işte bu mücadelenin remzidir.
Hazır mısınız?
Konya, özellikle bu mücadelede bizimle beraber misin?
Konya, bu yolda bizimle misin?
Konya, bu inşa ve ihya hareketinde bizimle misin?
Ben size inanıyorum, ben sizlere güveniyorum, evvel Allah bu sandıkları 14 Mayıs’ta patlatacağınızdan hiç şüphem yok.
Kardeşlerim,
Hepimiz bu dünyada faniyiz, yarın ne olacağımızı, neyle imtihan olacağımızı hiçbirimiz bilmiyoruz. Rabbimiz öyle buyuruyor Mülk Suresinde; “ellezî halakal mevte vel hayâte li yebluvekum eyyukum ahsenu amelâ ve huvel azî zul gafur.” Ölüm, hayat bizim için nedir? Bir imtihan vesilesidir. Bakalım hangimiz daha isabetli bir imtihanda bulunacağız? Emri Hak vaki olana kadar amacımız, milletimize aşkla hizmet etmektir.
Ve şunu unutmayalım: Nerede nasıl öleceğimiz belli değil. Biz ne makam derdindeyiz, ne siyasi ikbal, ne de koltuk peşindeyiz. Unutmayın, biz bu millete efendi olmaya değil, hizmetkâr olmaya geldik. Bizim tek bir gayemiz vardır, o da sizlerin hayır duasını almaktır. Geride hayırla yâd edilecek eserler bırakmaktır. Konyalının şöyle yüreğinden kopan bir Allah razı olsun niyazına dünyalık hiçbir şeyi değişmeyiz. Bu hassasiyetle gece-gündüz demeden tam 21 yıldır Konya’yla birlikte tüm Türkiye’ye aşkla hizmet ediyoruz.
Konya’ya son 21 yılda 168 milyar liralık kamu yatırımı yaptık.
Eğitimde 9 bin 33 adet yeni derslik inşa ettik. İkisi devlet olmak üzere 4 yeni üniversite kazandırdık.
Gençlik ve sporda 28 bin kişi kapasiteli yükseköğrenim yurt binaları açtık. Bir stadyumla birlikte 114 adet spor tesisi inşa ettik.
Sosyal yardımlarda ihtiyaç sahibi vatandaşlarımıza 8,5 milyar lira tutarında kaynak aktardık.
Sağlıkta 3 bin 280 yataklı 34’ü hastane olmak üzere 108 sağlık tesisi yaptık. Bunların içinde 1250 yataklı Konya Şehir Hastanemiz de var.
Çevre ve şehircilikte 28 bin 181 konut projesini hayata geçirdik. Şimdi de ilk evimle 7 bin 655 konut dahi inşa ediyor, ilk iş yerimle esnaflarımız için 500 iş yeri yapıyor, ilk arsamla 55 bin konutluk alt yapısı hazır arsa veriyoruz. Konya’daki 18 millet bahçesi projemizden 10’unu tamamladık, kalanların yapımına devam ediyoruz.
Ulaştırmada 167 kilometreden devraldığımız bölünmüş yol uzunluğunu 1269 kilometreye çıkardık. Ankara-Konya ve Konya-Karaman yüksek hızlı tren hatlarını işletmeye açtık. 1 saatlik yolu yarıya düşürecek KonyaRay projemiz ve Necmettin Erbakan Üniversite, yeni yüksek hızlı tren garı, Meram raylı sistem hattıyla ilgili çalışmalar devam ediyor. Havalimanımıza yıllık 3 milyon yolcu kapasiteli terminal binası yaptık.
Tarım ve ormanda Konya’ya 25 baraj, 2 içme suyu tesisi, 76 sulama tesisi, 41 gölet, 6 yeraltı depolama tesisi ve 4 hidroelektrik santral inşa ettik. Mavi tünel projesiyle Konya’nın verimli topraklarını suyun bereketiyle buluşturduk. Sulama projelerimizle Konya’da 1,1 milyon dekar zirai araziyi sulamaya açarak çiftçilerimize yıllık 3,5 milyar liralık zirai gelir artışı sağladık. Yapımı devam eden 11 sulama tesisimiz ile toplam 721 bin dekar araziyi daha sulayacağız. Konyalı çiftçilerimize 17 milyar lira tutarında tarımsal destek verdik.
Sanayi ve teknolojide 3 yeni organize sanayi bölgesi, 3 endüstri bölgesi, 2 teknokent, 2 araştırma-geliştirme merkeziyle, bir tasarım merkezi kurduk.
Tabii bu ülkede ne olup bittiğinden habersiz olan çıkıyor, organize sanayi bölgelerinde ne diyor? Teknoloji liseleri kuracağız diyor. Bunu diyen kim? Bay bay Kemal. Ya bay bay Kemal, biz ülkemizdeki tüm organize sanayi bölgelerinde mesleki eğitim okullarını zaten kurduk. Ya sen ne zaman doğru konuşmayı öğreneceksin? Mesleki eğitim merkezlerimizdeki çırak, kalfa sayısını 159 binden 1 milyon 400 bine çıkardık bay bay Kemal. Tutmuş bir de bu öğrencilere sigorta yapacağım diyor. Biz mesleki eğitimdeki öğrencilerimizin sigortasını da zaten yapıyoruz; Allah seni ıslah etsin. Üstüne bir de mesleki eğitim merkezlerindeki çıraklarımıza asgari ücretin yüzde 30’u, kalfalara yüzde 50’si oranında ücret ödüyoruz bay bay Kemal. Ne diyor Rabbimiz; onların gözleri vardır görmez, kulakları vardır işitmez, dilleri vardır konuşmaz, çünkü onların kalpleri mühürlüdür.
Kardeşlerim,
Ya bunların hiç haberi yok ya da bildikleri halde yalanla insanların kafasını karıştırmaya çalışıyorlar. Bizim sanayide ve mesleki eğitimde neler yaptığımızı en iyi oralarda çalışanlar, eğitim gören kardeşlerimiz bilir.
Enerjide Konya ve 20 ilçesine doğal gaz arzı sağlayarak, il nüfusunun yüzde 80’ini doğal gaza kavuşturduk. Bugün bu yatırım zincirimize yeni halkalar daha ilave ediyoruz.
Çevre ve şehircilikte toplam yatırım bedeli 890 milyon lira olan 17 kalem eseri hizmete açıyoruz.
Akören İlçe Entegre Hastanesi’ni, muhtarlık binalarını, Karapınar Meke Sanayi Sitesi’ndeki 171 iş yerini resmen devreye alıyoruz. Aralarında Konya Bozkır Barajı’nın da olduğu gibi 12 tarım ve sulama projesinin resmi açılışını yapıyoruz. Karayollarımızın Bozkır ve Hadim’de tamamladığı yol işlerini, Milli Eğitim Bakanlığımızın 7 farklı ilçemizde inşa ettiği okul ve pansiyonları resmen hizmete veriyoruz. Büyükşehir ile ilçe belediyelerimizin şehrimize kazandırdığı yolları, bahçeleri, sosyal tesisleri, sahaları, parkları, hizmet binalarını, mahalle ve muhtar konaklarını da bugün sizlerin istifadesine sunuyoruz.
Değerli Kardeşlerim,
Bütün bunlarla beraber böylece yatırım bedeli toplamda 6 milyar lirayı bulan 74 kalem eser, hizmet ve projenin resmi açılışını yapıyoruz. Tabii bugünkü asıl büyük yatırımımız Karapınar’da 20 bin dönümlük alanda 1 milyar dolarlık yatırımla kurduğumuz güneş enerji santralidir. Kalyon Enerji tarafından kurulan 1350 megavat gücündeki bu güneş enerjisi santrali 2 milyon kişinin yıllık elektrik ihtiyacını karşılayacak üretim yapacak. Bu tesis, dünyanın sayılı, Avrupa’nın ve ülkemizin bu alanda en büyük enerji santrali unvanına sahiptir. Birileri güneşten niçin enerji üretilmiyor diyerek her şey gibi bu konuda da cehaletini sergiliyor. Yalan rüzgarlarıyla elektrik üretebileceklerini sananların yüzleri Karapınar’a gelip bu tesisi gördüklerinde umarız biraz kızarır.
Tüm bu yatırımların şehrimize ve siz Konyalı kardeşlerime hayırlı olmasını diliyorum. Bu eserlerin inşasına vesile olan tüm bakanlıklarımızı, belediyelerimizi, firmalarımızı, çalışanlarımızı tebrik ediyorum.
Değerli kardeşlerim,
Sevgili Konyalılar,
Tüm bu hizmetlerin ve yatırım hamlelerinin devam etmesi için 14 Mayıs çok önemli, onun için çok çalışacağız değil mi? Kapı-kapı dolaşacağız değil mi? Çünkü bay bay Kemal ve ortakları yapmaya değil yıkmaya, kurmaya değil bozmaya, teşvike değil tehdit etmeye geldiklerini her fırsata söylüyor.
Ama ey Kandil, senin bayrağın yok, senin ezanın yok, senin vatanın yok; senin uzantılarını biz tanıyoruz. Bu millet Allah’ın izniyle 14 Mayıs’ta vatansız, ezansız, Kur’an’sız olanlara gereken dersi Allah’ın izniyle verecektir.
Şimdi 14 Mayıs’ta kapı-kapı dolaşmaya var mıyız? 14 Mayıs’a kadar ulaşılmadık hiçbir Konyalı bırakmamaya var mıyız? 14 Mayıs’a kadar kalpleri bir kez daha fethetmeye var mıyız? Rabbim hepinizden razı olsun.
Rabbim uhuvvetimizi, muhabbetimizi, yol arkadaşlığımızı daim eylesin.
Şimdi önemli bir ahit tazeleyeceğiz, hazır mıyız Konya?
Tek millet… Tek bayrak… Tek vatan… Tek devlet…
Bir olacağız… İri olacağız… Diri olacağız… Kardeş olacağız… Hep birlikte Türkiye olacağız…
Açılışını yaptığımız eserlerin Konya’mıza hayırlı olmasını diliyorum. Bu yatırımları şehrimize kazandıranları canı gönülden tebrik ediyorum. Kalyon firmasına şahsım, milletim adına teşekkür ediyorum.
Her birinizi sevgiyle, saygıyla selamlıyor, Allah’a emanet ediyorum.
Kalın sağlıcakla.
 
",2023-05-14,600 new members of the 28th term of the Turkish Grand National Assembly were determined. The presidential election went to the second round because none of the three candidates could secure a majority.,before
TEKNOFEST'i Ziyaretlerinde Yaptıkları Konuşma,2023-04-29,"

Azerbaycan Cumhurbaşkanı Aziz Kardeşim İlham Aliyev,
Libya Başbakanı Kardeşim Abdulhamid Dibeybe,
Sevgili İstanbullular,
Hanımefendiler, Beyefendiler,
TEKNOFEST’in değerli katılımcıları, kıymetli gençler; sizleri en kalbi duygularımla hasretle, muhabbetle selamlıyorum.
Maşallah bu yıl da İstanbul TEKNOFEST bir başka güzel ve buradan sizlerin vasıtasıyla ülkemizin 81 vilayetindeki tüm genç yüreklere selamlarımı gönderiyorum. Gönül coğrafyamızın dört bir yanındaki gençlerimizi, genç kardeşlerimizin tamamını buradan bir kez daha sevgiyle selamlıyorum. Dünyanın 1 numaralı havacılık, uzay ve teknoloji festivali TEKNOFEST’te sizlerle beraber olmaktan büyük bir memnuniyet duyuyorum. İstanbul’umuzun ve Türkiye’nin farklı şehirlerden TEKNOFEST’e teşrif eden gençlerimize, İstanbul’umuza hoş geldiniz diyorum.
Azerbaycan Cumhurbaşkanı, kıymetli kardeşim ve dostum İlham Aliyev’e katılımlarından dolayım eşleriyle birlikte bilhassa teşekkür ediyorum. Aynı şekilde Libya Başbakanı Dibeybe kardeşime de teşekkür ediyorum. Şöhreti ülkemizin sınırlarının da ötesine taşan TEKNOFEST’in 7’ncisinde sizlerle birlikteyiz. İlkini 2018 yılında düzenlediğimi TEKNOFEST, hamdolsun artık kendi alanında bir markaya dönüştü. Geçen sene Bakü’de can Azerbaycanlı gençlerimizle TEKNOFEST sevincini yaşadık. Samsun’dan Gaziantep’e ülkemizin farklı illerinde teknolojiye, savunma sanayine, bilime meraklı gençlerimizle bir araya geldik. Bu yılki teknoloji bayramımızı önce İstanbul’da, ardından da inşallah Ankara’da yapıyoruz. 
Mili teknoloji hamlemizin somut örneklerinin sergilendiği TEKNOFEST’in ülkemize, milletimize ve siz gençlerimize hayırlı olmasını diliyorum. Bizlere bu gurur tablosunu yaşatan T3 Vakfına, bakanlıklarımıza, tüm paydaş kurum ve kuruluşlarımıza teşekkür ediyorum. Yarışmaya katılan, dereceye giren, projeleriyle, fikirleriyle önümüzde yeni ufuklar açan tüm kardeşlerimizi canı gönülden tebrik ediyorum. Maşallah, başvuran takım sayısı her sene katlanarak artıyor. Biliyorsunuz bu etkinliğe 2018 yılında 4 bin 333 başvuruyla Bismillah demiştik. Bu yıl 81 il ve 96 ülkeden 333 bin takım, 1 milyon yarışmacı başvurusuna ulaştık. Yarışma kategori sayısı da 14’ten 41 ana ve 102 alt kategoriye çıktı.
Katılımların artmasıyla birlikte ödül ve teşviklerimizin meblağı da yükseldi. Toplam 4 milyon lira ödül ve destek rakamıyla başlayan süreç 44 milyon lirayı buldu. Rekorların ve ilklerin festivali olan TEKNOFEST’in önümüzdeki dönemde başarı çıtasını daha da yukarı taşıyacağına inanıyorum.
Bu vesileyle 6 Şubat depremleri sonrasında milletimizin imdadına koşan T3 Vakfımızı ve Baykar şirketimizi tebrik ediyorum. Baykar, asrın felaketi karşısında sergilediği örnek duruşla bu milletin öz evladı olduğunu bir kez daha ortaya koydu. T3 Vakfı ve TEKNOFEST gönüllüsü genç kardeşlerimiz birçok kez bölgeye giderek depremzedelerimizin kara günlerinde yanlarında oldular. Fedakârlıklarınız ve gayretleriniz dolayısıyla sizleri tekrar kutluyor, Allah hepinizden razı olsun diyorum.
Aynı şekilde Kahramanmaraş’ta temelini az önce beraber attığımız deprem konutları için İlham kardeşime de çok teşekkür ediyorum. Azerbaycan makamları ve halkı bu süreçte dostluğun ve kardeşliğin ne demek olduğunu göstermişlerdir.
Sevgili Gençler,
Bir siyasetçi için en büyük mutluluk kaynağı, verdiği emeklerin boşa gitmediğini bizzat kendi gözleriyle görmesidir. Biz, Türkiye’de bir teknoloji ekosistemi inşa etmek için gerçekten çok çaba harcadık. Gençlerimizin hayallerinin peşinden korkusuzca gidebileceği bir iklimi ülkemizde kurmak için de çok mücadele verdik. İşte bugün, yıllar önce diktiğimiz fidanların kök saldığını, serpildiğini ve meyveye durduğunu görmenin bahtiyarlığı içindeyim. Rabbime, TEKNOFEST gençliğinin dalga-dalga büyüyen şu coşkusuna şahit olmayı bizlere nasip ettiği için hamd ediyorum.
Gençler; bugün burada sadece Türkiye yüzyılının mimarları yok, burada aynı zamanda geleceğin Hezârfen Ahmed Çelebi’leri, istikbalin Uluğ Bey’leri, Fergâni’leri, Birûni’leri, Ali Kuşçu’ları var. Burada hayalleri yarım kalan Vecihi Hürkuş’lar, Nuri Demirağ’lar, Nuri Killigil’ler, Şakir Zümre’ler var. Burada okuyan, araştıran, ülkesi ve vatanı için yüreği çarpan yarının bilim adamları, mühendisleri, münevverleri, girişimcileri var.
Evet, aynı zamanda burada çok değerli dünürüm, rahmetli Özdemir Bayraktar’ları var. Ve varisleri, değerli Canan yengem var. O da bu işin bütün muhasebatını bizzat tutmuş bir anne, bir eş, böyle bu işi yürüttüler. Öbür tarafta, kardeşlerin bu işe sahip çıkışları, onlar da bunun için ayrı bir dinamizm oldu. Rabbim hepinizin yolunu, ufkunu ve bahtını açık etsin diyorum.
Türkiye’de geri kalmışlığın prangalarını biz parçaladık. Büyük ve güçlü Türkiye’nin altyapısını biz kurduk. Gençlerimize “ben de yapabilirim” özgüvenini biz kazandırdık. Dışa bağımlılığın, montajcılığın, sürekli başkalarına muhtaç yaşamanın milletimizin kaderi olmadığını biz gösterdik. Kendi vatandaşlarıyla birlikte tüm mazlum ve mağdurların umudu olan bir Türkiye’nin temellerini attık. Yatırımlarımızla, ülkemizi bölgesinin parlayan yıldızı haline biz getirdik. İnşallah, Türkiye yüzyılını da sizler inşa edeceksiniz.
Gençler,
Unutmayın, biz artık sizin zamanınızın misafiri durumundayız. Dünyanın devler ligine bu ülkeyi sizler taşıyacaksınız. Tam bağımsızlık hayalimizi gerçeğe sizler dönüştüreceksiniz. Bin yıldır elden ele, nesilden nesile geçen o kutlu sancağı inşallah burca sizler dikeceksiniz.
Bu ülkenin gençleri olarak davamızı sizler omuzlayacak, bayrağı evlatlarınıza sizler teslim edeceksiniz. Şehitlerimizin uğruna can verdiği değerleri inşallah sizler ihya edeceksiniz. Fatih’in, Yavuz’un, Kanuni’nin, Sultan Abdülhamid’in, Çanakkale’de toprağa düşen kınalı kuzuların ruhlarını Gazi Mustafa Kemal’le birlikte sizler şad edeceksiniz.
Bacımızın örtüsüne uzanan kirli ellere dünyayı dar eden İstiklal Harbi kahramanlarımızın açtığı yolda sizler yürüyeceksiniz.
İşte bu gençliği karşımda şu anda görüyorum. Bu meydanda 40 yıllık mücadelemizin zafer muştusunu görüyorum. Burada yarınların uzay yolcularını, mucitlerini, pilotlarını, mühendislerini, fizikçilerini görüyorum. Aziz Sancar’ın izinden giderek Türkiye’ye yeni Nobel’ler kazandıracak yeni bilim insanlarını görüyorum. Bugün burada ülkemizi gönül huzuruyla ellerine teslim edeceğimiz pırlanta gibi bir gençlik görüyorum. Fedakârlıklarımızın, emeklerimizin ilmek ilmek dokunan zorlu bir sürecin başarıya ulaştığının müjdesini görmenin bahtiyarlığını yaşıyorum.
Sevgili Gençler,
Ülkemizin her birinin ardında mühendislerimizin, teknisyenlerimizin alın teri, emeği, azmi olan yüksek teknolojiye dayalı projelerini birer-birer hayata geçiriyoruz. Sadece son aylarda yaşadığımız gelişmeleri sizler de gördünüz. Az önce değerli kardeşim de ifade etti. Kızılelma havalandı, TOGG satışa sunuldu. İşte Kızılelma, hemen karşımızda duruyor, Akıncı burada. TCG Anadolu Gemimiz Deniz Kuvvetleri’ne teslim edildi ve TCG Anadolu son haftayı da inşallah İzmir’de geçirecek; çok anlamlıdır, ne demek istediğimi anlıyorsunuz.
Şu ana kadar TCG Anadolu’yu 100 bine yakın vatandaşım ziyaret etti, belki de aşmıştır. Karadeniz doğal gazı hizmete alındı, bunu bile hazmedemeyenler var. Kimlerin hazmedemediğini anlıyorsunuz. Biraz çalışın da sizin de olsun ya.
Milli Muharip Uçak piste çıktı. İMECE Uydumuz uzaya gönderildi. Gökbey Helikopterimiz milli motorumuzla yükseldi. Altay Tankı testler için ordumuza teslim edildi. Hürjet ve Atak-2 uçtu. TEKNOFEST, işte tüm bunların sembolüdür. Ülkemizde bu etkinlikle oluşturduğu sinerji birilerinin çok ciddi biçimde rahatsız etmeye başlıyor. Gümbür-gümbür gelen TEKNOFEST gençliği şimdiden ülkemizdeki kimi çevrelerin adeta kâbusu oldu.
Son günlerde yaptıkları skandal açıklamalarla karınlarında büyüttükleri kini ve nefreti ortaya koyuyorlar. Biri çıkıyor, iktidara gelmeleri halinde Türkiye’nin savunma projelerine dokunmaktan bahsediyor, diğeri çıkıyor İHA ve SİHA’ların maketten yapıldıklarını iddia ediyor. Bir başkası çıkıyor; TCG Anadolu’nun iki bombalık ömrü var diyor. Bir diğeri çıkıyor; Türkiye’nin en gözde projelerinin sembol yerini Amerikan şirketlerine peşkeş çekmekten söz ediyor.
Kardeşlerim; ne yapsalar, ne etseler boş. Türkiye’nin savunma sanayi hamlelerinden, ülkemizin ihracat rekorları kıran şirketlerinden duydukları rahatsızlıkları gizlemeye ne süslü cümleleri, ne buram-buram riya kokan sırıtmaları yetiyor. Önceki gün, biliyorsunuz artık koalisyon masası bayağı arttı; önce altılı dediler, sonra yedili oldu, daha sonra dokuzlu oldu, şimdi dokuzlu bir koalisyon masası var. Ne yapsanız boş, buradan bir şey çıkmaz. Geçmişte bu koalisyonları çok gördük. Üç ay bu ülkede hükümetler oldu, altı ay hükümetler oldu, dokuz ay, 1 sene hükümetler oldu. İşte özellikle başkanlık sisteminin bu ülkeye sağladığı ne? Bu kazanç, bu koalisyonlardan ülke kurtuldu. Yola çıktık mı gümbür-gümbür gittik ve bugünlere geldik.
Dokuzlu koalisyonun adayı bir gece yarısı yayımladığı videoyla yine ipe sapa gelmez bir sürü şey söyledi. FETÖ’cülerle hamburger yemek için gittiği Amerika’da kendisine verilen talimatları tek-tek ifşa etmeye başladı. Milli teknoloji projelerinin sergilendiği TEKNOFEST’te ev sahipliği yapan şu havalimanımızı Amerikalı bir şirkete vermeyi taahhüt etti. Ülkemize, milletimize ve ordumuza hizmet eden yerli-milli şirketler varken, Amerikan firmalarının reklam ajanslığına soyunmanın adı mandacılıktır. Bay bay Kemal, senin o görüştüğün kişiler benimle görüştü ve Türkiye’de böyle bir yatırım yapma arzularının olduğunu söylediler. Buyurun gelin dedim, bizim kapımız yeter ki yatırımcı olsun herkese açık, hiçbir mani yok. O gün bugündür bir daha biz görmedik. Türkiye’de yatırım yapmak yürek ister yürek. Ve bir de Türkiye’de güvenilir iktidarın olduğunu görmeyi gerektirir.
Savunma sanayinde tam bağımsız Türkiye hedefini baltalamaya çalışanların bir asır önce İstiklal Harbimize karşı çıkan İngiliz ve Amerikan Muhipleri cemiyetlerinden hiçbir farkı yoktur. Kılıçdaroğlu ve yandaşlarının yönetiminde Gazi’nin partisi Amerikan Muhipleri Cemiyetine dönüştürmüştür. Burada uzay çalışmaları yapılacağından söz ediyor. Eğer bununla uydu fırlatma merkezini kastediyorsa, böyle tesisler yerleşim yerlerinden çok uzaklara, deniz kıyılarına ve çöllere kurulur bay bay Kemal. Bunun sebebi de; Allah göstermesin herhangi bir aksilik durumunda kimsenin zarar görmemesidir. 16 milyon insanın yaşadığı bir metropolün tam göbeğinde böyle bir yer düşünmek bile başlı başına bir felakettir. Dersini iyi çalışmamış her zamanki gibi. Yok eğer burada teknoloji geliştirme çalışmaları yapılacağını kastediyorsa, hamdolsun İstanbul’da ve ülkemizin dört bir yanında bunun için yüzlerce yer kurduk. Teknokentlerimizin her birinden dünya çapında başarılara imza atan girişimler, şirketler çıkıyor. Sayılarını 1249’a çıkardığımız araştırma-geliştirme merkezlerimiz ile 316 tasarım merkezimiz de hamdolsun harıl harıl çalışıyor. Anlaşılan bay bay Kemal’i Amerika seyahatinde yine birileri işletmiş, kandırmış. Uzay, mekik, Mars diyerek absürt bir projeyi buna yutturmuşlar. Neyse, en azından Boğaz Köprüsünü kendisine satmaya kalkmamışlar. Önüne konulanı okumaktan, kulağına fısıldananı tekrarlamaktan başka meziyeti olmayan birisi için bu kadar nefes tüketmek bile israftır.
Gazi Mustafa Kemal’in hatırasına hürmeten CHP’yi, özellikle de CHP’ye oy vermeyi düşünen vatandaşlarımıza Allah’tan sabır diliyorum. Kendilerine cumhurbaşkanı adayı diye bu kişinin dayatıldığı diğer partilere gönül vermiş insanlarımıza da Allah sabır versin diyorum. En büyük sabrı da, bir seçim dönemi çeşitli mecralardan sürekli kendisine maruz kalacakları için siz gençlerimize diliyorum.
İnşallah gençler; 14 Mayıs’ta tüm bu utanç sahnelerine son vermeye hazır mısınız?
Seçimlerin ardından tüm vaktimizi ve enerjimizi Türkiye yüzyılının süratle inşasına ayırmaya hazır mıyız? Cumhuriyetimizin yeni asrı için hayal ettiğimiz, yıllardır hazırlığını yaptığımız projeleri hızlandıracağız. Gençlerimize teslim edeceğimiz Türkiye’nin artık son dokunuşlarını yapacak, eksiklerini tamamlayacağız. Amacımız; baki kalan bu kubbede hoş bir sada imiş meğer diyerek yola devam. Büyük ve güçlü Türkiye mirasını sizlere emanet edeceğiz.
Sevgili Gençler,
Her zaman söylediğim bir hususu burada sizlerin huzurunda tekrarlamak istiyorum; biz 21 yıldır bu ülkede sadece eser ve hizmet siyaseti yaptık. Bunun en büyük ispatı da, sadece son birkaç ayda açılışını yaptığımız yatırımlar, müjdesini verdiğimiz hizmetlerdir. Biz müjde açıkladıkça birileri bozuluyor, kızıyor, adeta karalar bağlıyor. Şimdi de çıkmış, Giresun’daki kardeşlerime ne diyor biliyor musunuz; fındığın fiyatını 4 dolar artıracağım diyor. İnandınız mı? Hayatın yalan ya, siz neyi söz verdiniz de yerine getirdiniz? İstanbul’da su fiyatlarını ne yapacaklardı? İndireceklerdi. Ne oldu? Otobüs fiyatlarını ne yapacaklardı, indireceklerdi, ne yaptılar? Ankara öyle, İzmir öyle, hayatları yalan.
Şimdi daha ileri gidip sizin müjdeniz de bir türlü bitmedi diyenler çıkıyor. Bizim yanımızda TEKNOFEST kuşağı oldukça Allah’ın izniyle bu ülkede müjdeler hiçbir zaman bitmeyecek. Yolumuza yeni müjdeler ve yeni başarılarla devam edeceğiz. Biliyorsunuz bundan iki sene önce küresel uzay yarışında ülkemizi üst liglere taşıyacak milli uzay programını kamuoyuna açıklamıştım. Bugün bu hayalleri gerçeğe dönüştürme yolunda önemli bir adım daha atıyoruz.
Mayıs ayında başlattığımız süreçte bir asil, bir yedek olmak üzere iki uzay yolcumuzu belirledik. Öncelikle uzay yolcusu olmak üzere başvuruda bulunan binlerce vatandaşımıza teşekkür ediyorum. Binlerce talipli arasından uzay yolcusu olma hakkını kazanan arkadaşlarımızı da tebrik ediyorum.
Türkiye’nin insanlı ilk uzay görevine çıkacak arkadaşımız Uluslararası Uzay İstasyonunda 14 gün kalacak. Uzay yolcumuz bu görevde ülkemizin kıymetli üniversite ve araştırma kurumlarının hazırladığı 13 farklı deney gerçekleştirecek. Yedek adayımız da, bir yörünge altı uçuşu gerçekleştirerek eğitimini pekiştirecek. Uzay yolcumuzun uzayla buluşma zamanı 2023 yılının son çeyreği olarak planlanıyor.
Evet, vakit geldi. Türkiye’nin gücünün ve kararlılığının sembolü olacak bayrağımızı uzayda gururla taşıyacak uzay yolcularımızı tanıma vakti de geldi.
Önce hep birlikte tanıtım filmini izleyelim.
…
Evet, Uluslararası Uzay İstasyonu’na gidecek Alper Gezeravcı kardeşimiz, Hava Kuvvetleri Komutanlığımızda önemli başarılara imza atmış kahraman bir Türk pilotumuz.
Yedek olarak seçilen Tuna Cihangir Atasever kardeşimiz de, ROKETSAN’da uzay fırlatma sistemleri alanında çalışan bir sistem mühendisimiz. Her iki kardeşimizin görevlerini en güzel şekilde yerine getireceklerinden hiçbir şüphe duymuyorum. Rabbimden kendilerine muvaffakiyetler niyaz ediyorum.
Sözlerime son verirken TEKNOFEST yarışmalarında dereceye giren gençlerimizi tekrar tebrik ediyorum. TEKNOFEST’in kurulmasında, bugünlere gelmesinde, icrasında emeği geçen, katkısı olanlara tekrar şükranlarımı ifade ediyorum.
Hepinizi sevgiyle, saygıyla selamlıyorum, kalın sağlıcakla.
",2023-05-14,600 new members of the 28th term of the Turkish Grand National Assembly were determined. The presidential election went to the second round because none of the three candidates could secure a majority.,before
Hatay Afet Koordinasyon Merkezi’nde Yaptıkları Konuşma,2023-02-20,"

Sizleri sevgiyle, saygıyla selamlıyorum.
Asrın felaketi olarak nitelenen 6 Şubat depremlerinin üzerinden iki hafta geçti. Ülkemizin 11 ilinde yıkıma ve büyük can kaybına yol açan bu afet, Türkiye’nin depremiyle, yangıyla, seliyle ve diğer tüm tehditleriyle zorlu bir coğrafyada olduğu gerçeğini hepimize bir kez daha hatırlattı. Vatanımızı derin bir aşkla sevdiğimiz için, onun güzellikleriyle birlikte zorluklarını da kabulleniyoruz.
İnsanlığın kadim çağlarından beri medeniyetlerin, kültürlerin, devletlerin ve toplumların en önemli mücadele alanı olan bu coğrafyanın emanetinin son bin yıldır sahibi olmakla gurur duyuyoruz. Bu aşkla kimi zaman dışarıdan gelen istilacılara, kimi zaman içeride zuhur eden bozgunculara, kimi zaman insan iradesini aşan tabiat felaketlerine karşı vatanımıza hep sahip çıktık, çıkıyoruz. Haçlı seferlerine, Moğol akınlarına, asırlar boyunca yaşadığımız nice siyasi ve sosyal çalkantılara, son iki asrımızda da dört bir yanımızdan gelen saldırılara inançla, cesaretle, sabırla hep karşı koyduk.
Millet olarak kendimizle birlikte coğrafyamızdaki tüm kardeşlerimizin de hakkını, hukukunu, onurunu, geleceğini korumak için canımız dahil hiçbir fedakârlıktan kaçınmadık. Hiç uzağa gitmeye gerek yok, bu yıl ilk asrını geride bırakmaya hazırlandığımız Cumhuriyetimizi kurarak taçlandırdığımız milli mücadelemizle vatanımıza ebediyen sahip çıkma irademizi tüm dünyaya tekrar gösterdik. Cumhuriyet tarihimiz boyunca da demokrasi ve kalkınma mücadelemiz kesintisiz sürdü. Evet, bin yıldır bu vatan topraklarında ne yaşarsak yaşayalım asla teslim olmadık, asla vazgeçmedik, asla umutsuzluğa kapılmadık. İki hafta önce bugün yaşadığımız depremleri işte bu uzun ve meşakkatli yürüyüşün acı bir sayfası olarak kalplerimize ve milli hafızamıza nakşettik.
Şu anda aramızda ailesinden bakıyorsunuz eşini, çocuğunu, akrabasını kaybeden nice kardeşlerim var, hepsine başsağlığı diliyorum, başınız sağ olsun, Rabbim sabrınızı artırsın ve ölenlerimizin ruhları için gelin birer Fatiha okuyalım.
Kahramanmaraş’ın Pazarcık ve Elbistan ilçeleri merkezli olarak dokuz saat arayla yaşadığımız 7,7 ve 7,6 büyüklüğündeki depremler etki alanı ve yıkım gücüyle dünyada eşi benzeri olmayan hadiseler olarak tarif ediliyor. Depremde kırılan beş ayrı fay hattının yüzlerce kilometrelik bir alanda üzerinde yaşadığımız toprakta yedi metreyi aşan yer değiştirmelere yol açtığı belirlendi.
Sarsıntının sebep olduğu yıkıma, çetin kış şartlarının çıkardığı sıkıntılar da eklenince depremden sonraki ilk günlerde tüm gayretlerimize rağmen kimi eksiklik ve aksaklıklar yaşadığını biliyoruz. Deprem bölgesindeki kamu ve sivil toplum afet kapasitesinin ilk anda büyük ölçüde devre dışı kalması güçlükleri daha da artırdı. Deprem haberini aldığımız andan itibaren tüm bakanlıklarımızı, kurumlarımızı, belediyelerimizi, sivil toplum kuruluşlarımıza harekete geçirdik. Devletin ve milletin tüm imkânlarını bölgeye ulaşmak, arama-kurtarma çalışmalarını başlatmak, yardımları organize etmek için seferber ettik. Türkiye’nin 81 ilinden doğrudan bu işle görevli olanlar dışında arama-kurtarma yapabilecek enkaz kaldırma, yardım, güvenlik çalışmalarına destek olabilecek tüm kamu görevlilerini, tüm sivil organizasyonları deprem bölgesine yönlendirdik. Milletimiz 7’den 70’e fertlerinin tamamıyla bu seferberliğe gönüllü olarak zaten katıldı. Uluslararası yardım çağrısı yaparak diğer ülkelerden arama-kurtarma ve yardım ekiplerini de ülkemize davet ettik.
Olağanüstü hal, afet bölgesi, mücbir sebep ilanlarıyla süreci yürütmek için gereken hukuki altyapıyı oluşturduk. Öncelikle deremin yıktığı binaların altında kalan vatandaşlarımızı çıkarmak, bununla birlikte felaketten kurtulan insanlarımızı yeniden hayata bağlamak için gece-gündüz çalıştık. Halen devam eden ve büyüklükleri biri 6’nın, 37’si 5’in, 351’i 4’ün üzeri olan 6 bini aşkın artçı sarsıntının yol açtığı tehlikelere rağmen ekiplerimiz kahramanca çalışmalarını yürüttü.
Tamamen yıkılmış 21 bine yakın binadaki 71 binin üzerinde bağımsız birimin enkazı kaldırıldı. Yıkık, acil yıkılacak ve ağır hasarlı 118 bin binadaki 412 bin bağımsız birim tahliye edildi. Ayrıca, orta hasarlı 24 binden fazla binadaki 133 bini aşkın bağımsız birimdeki vatandaşımızın geçici barınma merkezlerine veya güvenli yerlere nakli sağlandı. Buna karşılık, deprem bölgesinde 809 bin binadaki 3 milyon 108 bin bağımsız bölümün az hasarlı veya hasarsız olduğu belirlendi. Çevre Şehircilik Bakanlığımız 7 bin 328 personeliyle gerçekleştirdiği hasar tespit çalışmalarını bitirmek üzeredir. Vatandaşlarımız elektronik devlet sistemi üzerinden evlerinin hasar durumuyla ilgili raporlara ulaşabiliyor. Deprem anından itibaren yürütülen çalışmalarda 35 binden fazlası arama-kurtarma personeli olmak üzere 271 bin destek, yardım, güvenlik personeli görev aldı. Ülkemizin çeşitli yerlerinden 12 binin üzerinde ağır iş makinesi bölgedeki enkaz kaldırma ve altyapı faaliyetlerine katıldı.
Milli Savunma Bakanlığımız ile emniyet ve jandarma teşkilatlarımız başta olmak üzere kamu kurumlarımıza ait 77 uçak, 120 helikopter, 38 gemi, 45 insansız hava aracı kurtarma, yardım ve tahliye çalışmalarına iştirak etti. Savunma Sanayi Başkanlığımızın enkaz altı ve duvar arkası görüntüleme sistemleri de arama-kurtarma faaliyetlerinde aktif olarak kullanıldı.
Kızılay başta olmak üzere ülkemizin dört bir yanından yüzlerce sivil toplum kuruluşumuz, belediyemiz, gönüllü ekiplerimiz, seyyar mutfaklarla gıda ve giyecek yardımlarıyla depremzedelerimizin yanındadır.
Günde yaklaşık 2 milyon 400 bin vatandaşımıza sıcak yemek ikramı yapılıyor. Bölgede dağıtılan battaniye sayısı 3 milyon, kurulan çadır ayısı 188 bine, hizmete sunulan konteyner sayısı 10 bine ulaştı. Deprem bölgesinin özellikle ağır hasar alan şehirlerine battaniye, çadır ve konteyner sevkiyatları sürüyor. Halen 65 binin daha kurulumu süren konteyner sayısını ilk etapta 100 bine, ihtiyaç halinde 200 bine kadar çıkartabileceğiz.
Hâlihazırda depremzedelerimizden çadırlarda barınanların sayısı 751 bini, konteynerlerde barınanların sayısı 24 bini, yurtlarımızda barınanların sayısı 252 bini, Milli Eğitim Bakanlığımıza bağlı okul ve tesislerde barınanların sayısı 462 bini, kamu ve özel sektöre ait otel veya misafirhanelerde barınanların sayısı 195 bini bulmuştur. Böylece, toplamda 1 milyon 684 bin vatandaşımızın barınma ihtiyaçları giderilmiştir.
Taleplerine binaen 62 bin vatandaşımız karayoluyla, 289 bin vatandaşımız havayoluyla, 21 bin vatandaşımız demiryoluyla, 1156 vatandaşımız denizyoluyla deprem bölgesinden diğer şehirlere tahliye edilmiştir. Ayrıca, kendi imkânlarıyla bölge dışına ve bölgedeki güvenli yerlere giden çok sayıda vatandaşımız da bulunuyor.
Hamdolsun, milletimiz deprem bölgesinden şehrine gelen kardeşlerine kucağını açarak, tüm imkânlarını onlarla paylaşarak alicenaplığını bir kez daha göstermiştir.
Hiç şüphesiz sayısı çok çok az da olsa depremi fırsata dönüştürme, depremzedeleri istismar etme peşinde koşan karakter fukaraları çıkabiliyor. Kamuoyuna veya kurumlarımıza ulaşan şikâyetlerle ilgili gereken hukuki işlemler yapılmakla birlikte, milletimiz asıl cezayı bunları vicdanında mahkûm ederek vermektedir.
Diğer yandan, arama-kurtarma çalışmalarının sonuna gelmek üzere olduğumuz şu günde depremde vefat eden 41 bin 156 vatandaşımız defnedildi. Enkaz altından kurtarılan kişi sayısı da 114 bin 834’ü buldu. Halen kaldırılmakta olan enkazlar bittikten ve kayıtlar kontrol edildikten sonra yakında bu sayı kesinleşecektir.
Bu vesileyle, bir kez daha depremde hayatını kaybeden vatandaşlarımızın, kardeşlerimizin her birine Allah’tan rahmet, yakınlarına sabır, yarılarımıza acil şifalar diliyorum. Rabbim ülkemizi her türlü afetten, beladan, kazadan muhafaza eylesin diyorum.
Depremin ilk anından itibaren bugüne kadar arama-kurtarmadan yardıma kadar her safhada görev alan kamu görevlilerine, belediye başkanlarına ve personeline, sivil toplum kuruluşlarımıza, gönüllülere, dualarıyla buradaki insanlarla birlikte olan herkese şükranlarımı sunuyorum.
Aziz Milletim,
Değerli Arkadaşlar,
Deprem bölgelerinde yaşayan vatandaşlarımız şundan emin olsun: Şehirlerimizin tamamını konutuyla, iş yeriyle, sanayisiyle, tarımıyla, tarihi ve kültürel değerleriyle en küçük bir gerilemeye, en küçük bir ihmale mahal vermeden yeniden ayağa kaldıracağız. Hiçbir vatandaşımızı ne acısında, ne hayatını yeniden düzene koyma, ne de geleceğini inşa etme gayretinde asla yalnız bırakmayacağız.
Sadece bizim değil, insanlığın ortak miraslarını bünyesinde barındıran bu bölgeye devlet ve millet olarak hep birlikte sahip çıkacağız. Sağlam ve az hasarlı binalarda hayatın normalleşmesini sağlayacak adımları atıyoruz. Çadır kentlerde ve konteyner kentlerde barınan vatandaşlarımızı bir yıl içinde inşa edeceğimiz sağlam, güvenli, huzurlu konutlarına taşımaya başlayacağız.
Depremden tek bir binası bile hasar almadan anlının akıyla çıkan TOKİ’miz hazırlıklarını hızla sürdürüyor. Mart ayı içinde Hatay’da 40 bin 426 konutun, Kahramanmaraş’ta 45 bin 67 konutun, Adıyaman’da 25 bin 882 konutun, Gaziantep’te 18 bin 544 konutun, Malatya’da 44 bin 770 konutun, Osmaniye’de 9 bin 550 konutun, Diyarbakır’da 6 bin konutun, Şanlıurfa’da 3 bin konutun, Elazığ’da 3 bin 750 konutun, Adana’da 2 bin 500 konutun, Kilis’te 250 konutun inşasına başlıyoruz. Hasar tespit, enkaz kaldırma ve yer belirleme işlemleri bittikçe her ilimizde bu konut sayıları artacaktır.  Tüm konutlarını yeni bir şehir planı çerçevesinde zemin kalitesine, fay hattına olan mesafesine bakarak kendi mimarisine, tabii, tarihi ve kültürel dokusuna uygun şekilde tasarlıyoruz, konutlarımızın hiçbiri zemin artı 3 veya 4 katı geçmeyecek. Köylerimizdeki ihya çalışmalarını da eviyle, ahırıyla, bahçesiyle, parkıyla, kendi özgün mimarisine göre aynen Manavgat’ta yaptığımız gibi gerçekleştireceğiz. İhya sürecini bilimsellik, hızlılık ve yapılarımızın güçlülüğü ilkelerine göre yürütüyoruz. Burada altını çizerek bir şeyi daha ifade edeceğim; güçlendirme diye bir mantıkla asla bu bölgede inşa ve ihya çalışmaları yapmayacağız, hepsi sıfırdan zemin artı 3, bilemediniz 4, bu şekilde inşaatlarımızı yapacağız.
Ülkemizdeki tüm üniversitelerimizden jeofizik, jeoteknik, jeoloji, sismoloji hocalarımızla, deprem uzmanlarıyla yoğun istişare halinde çalışıyor, buradan çıkan sonuçlara göre hareket ediyoruz.
Demirden çeliğe, çimentodan seramiğe inşaatlarımız için gereken tüm yapı malzemelerinin kaliteli ve hızlı bir şekilde tedarikiyle ilgili fayda maliyet analizleri ile planlamaları sürüyor.
Sağlam zeminlere doğru tekniklerle inşa edilen yapıların yıkılmadığını bu depremlerde bir kez daha gördük. Bunun için ülkemizin önde gelen tüm mimarlık, mühendislik ofislerini, proje bürolarını, şehir planlarını harekete geçirdik. Yerleşim yelerimizi mümkün olduğu kadar ovalardan dağlara doğru kaydırarak zemin sıvılaşmalarının yol açtığı felaketlerden uzak tutmak istiyoruz.
Kadim yerleşim yerlerimizi de tarihi ve kültürel dokusuna uygun, aynı zamanda güçle bir şekilde koruyacak planlamalar yapıyoruz.
Şehirlerimizin ihyasını planlarken bilim adamlarımız ve uzmanlarımızla birlikte afetten zarar gören illerimizdeki vatandaşlarımızın, iş insanlarımızın, yerel yöneticilerimizin görüşlerini de alıyoruz. Her adımımızı ortak akla uygun şekilde atıyoruz. En çok önem verdiğimiz zemin etütlerini mikro bölgeleme olarak tarif edilen teknikle yürütüyoruz. Bu çalışmalara göre çıkan imar sınırlamaları, kat yüksekliği ve yoğunluk azaltımları tamamen vatandaşlarımızın can ve mal güvenliğini sağlama amaçlıdır.
Depremden etkilenen 11 ilimizdeki TOKİ taksit ödemelerini de üç ay süreyle erteledik.
İhya faaliyetlerini hızla sürdürürken eğitimi de önceliklerimizin başına alıyoruz. İlk ve orta dereceli okullarımızın her birinin durumunu ayrı ayrı değerlendiriyoruz. Adana, Kilis, Diyarbakır ve Şanlıurfa’da 1 Mart’ta eğitim-öğretime başlanmasını sağlayacağız. Bu tarihi, Gaziantep ve Osmaniye için 13 Mart, Hatay, Adıyaman, Malatya ve Kahramanmaraş için 27 Mart olarak belirledik.
Deprem bölgesi illerindeki öğrencilerimiz için devam şartı aramayacağız. Diğer illere naklini almak isteyen öğrencilerimize de her türlü kolaylığı gösteriyoruz. Ortaokul ve lise öğrencilerimizden diğer illerde eğitimlerini devam ettirecekler pansiyonlu okullara doğrudan geçiş yapabilecekler. Ayrıca, çadır kentlerdeki ve diğer barınma merkezlerindeki çocuklarımızın da taşımayla veya benzeri yöntemlerle eğitimlerini sürdürmelerini temin edeceğiz.
Hem hasar görmeyen hastanelerimizde ve diğer tesislerimizde, hem de kurulan geçici sağlık merkezlerinde yürütülen sağlık hizmetlerinde herhangi bir aksaklığa meydan vermiyoruz. Diğer illerimize nakledilen yaralılarımızın tedavilerini titizlikle izliyoruz.
Sağlık çalışanlarımızın deprem bölgesindeki ve depremzedelerimizin götürüldüğü yerlerdeki gayretli çalışmalarını yakından takip ediyoruz. Doktorundan hemşiresine, UMKE ekibinden eczacısına kadar bu felaket günlerinde milletimizin yanında olan tüm sağlıkçılarımıza teşekkürlerimi sunuyorum.
Güvenlik hizmetleri konusunda istisnai birtakım hadiseler dışında esasen ciddi bir sıkıntı yaşanmadı. Takviye edilen polisimizle, jandarmamızla, gerektiğinde askerimizin de yardım alarak günün 24 saati ihtiyaç duydukları her an depremzedelerimizin yanındayız.
Asrın felaketinde çeşitli derecelerde zarar gören 244 kültür varlığımızı hızla koruma altına alıyoruz. Türbe, cami, kilise, havra, tescilli yapı gibi kültür varlıklarımızın tadilatı ve tamiratı için gereken çalışmalara hemen başladık.
Kamunun uhdesinde olmayan kültür yapılarının da yıkılmış bile olsa tarihi önemine yakışır şekilde muhafazası için Kültür ve Turizm Bakanlığımız harekete geçti. Amacımız; bir yıl içinde tıpkı konutlar ve iş yerleri gibi kültür varlıklarımızı da ülkemize yeniden kazandırmaktır.
Aziz Milletim,
Değerli Arkadaşlar,
Deprem haberini alır almaz bölgede yürütülecek çalışmalar için 100 milyar liralık bir bütçeyi Hazineden tahsis ettik. Kurumlarımızın depremle ilgili ödenek talepleri anında yerine getiriliyor. Depremde zarar gören her haneye 10’ar bin lira yardım yapıyoruz. Yıkık, yıkılacak, ağır ve orta hasarlı binalarda oturanlara 15’er bin lira taşınma ve 2 bin ile 5 bin lira arasında kira yardımında bulunuyoruz. Vefat eden vatandaşlarımızın yakınlarına acil ihtiyaçlarını karşılayabilmeleri için 100’er bin lira nakdi destek sağlıyoruz.
Doğal afet sigortası kapsamında alınan ihbarlarla ilgili ödemelerin süratle yapılmasını temin ediyoruz. Olağanüstü hal bölgesindeki trafik sigortası poliçeleri prim ödemelerini kolaylaştırıyor, deprem sebebiyle zamanında yenilenemeyen poliçeler için ilave prim istenmemesini sağlıyoruz.
Depremi kamu ihaleleri için mücbir sebep hali olarak değerlendirerek, bu hususta ayrıca başvuruyla vakit kaybedilmesinin önüne geçiyoruz. Bölgedeki bankacılık sisteminin işler durumda tutulması için bankalara gereken ikazlar yapılmıştır.
Deprem bölgesindeki vatandaşlarımız için kredi kartı taksit sürelerini iki katına çıkardık. Ertelenen tüketici ve taşıt kredilerinde vade sınırları dikkate alınmayacak. Bankalarımız daha önce açıkladığımız 50 milyar liralık dayanışma paketine yaptıkları katkının yanında deprem bölgesi için ilave destekler veriyor. Türkiye Tek Yürek Kampanyasına Merkez Bankamız malum 30 milyar lira, Ziraat Bankamız 20 milyar lira, Vakıflar Bankamız 12 milyar lira, Halk Bankamız 7 milyar lira, Ziraat, Vakıf ve Emlak Katılım şirketlerimiz 1’er milyar lira olmak üzere toplamda 72 milyar lirayla katkıda bulundu. Ağır hasar gören il ve ilçelerimizde yaşayan tüm vatandaşlarımızın kredi borçları otomatik olarak 6 ay, bölgedeki diğer yerlerde ise talebe bağlı olarak 1 ay erteleniyor. Depremde zarar gören vatandaşlarımızın tamamı talebi halinde 6 aylık ertelemeden yararlanabiliyor. Kamu bankalarımız depremde vefat eden vatandaşlarımızın kredi borçlarını siliyor.
İş yerleri ve işletmeleri zarar gören 150 bin esnafımızın Halk Bankası’ndan kullandıkları Hazine destekli kredi ödemelerini 6 ay süreyle erteledik. Bu tür işletmeler için 20 milyar liralık deprem bölgesi işletme ve yatırım destek paketi, ayrıca hazırladık. Depremde zarar gören çiftçilerimize Ziraat Bankası ve Tarım Kredi’den kullandıkları Hazine destekli kredilerini 1 yıl süreyle tehir etme imkânı getirdik. Ağır yıkımın yaşandığı bölgedeki 152 belediyemizin İller Bankası’na olan kredilerinin ödemelerini 3 ay erteledik. Ayrıca, depremin ülke genelindeki ekonomik faaliyetlere olumsuz etkisini önlemek amacıyla daha önce açıkladığımız 250 milyar liralık KGF paketini 100 milyar lira ilaveyle 350 milyar liraya yükselttik.
Kamu bankalarımız, deprem yaralarını sarmak üzere afet bölgesine özel uygun şartlı kredi vermeye başladı. Böylece bankalarımızın deprem bölgesine sağladıkları ayni ve nakdi destekler 80 milyar lirayı bulmuş oldu.
Bölgedeki çiftçilerimize toplam tutarı 2,8 milyar lirayı bulan ve ayni olarak ödenen mazot ve gübre desteklerini nakdi olarak Şubat ayı içinde hesaplarına yatırıyoruz. Yıl boyunca ödenecek 530 milyon lira tutarındaki hayvancılık desteği ödemelerini de deprem bölgesindeki illerimizdeki çiftçilerimiz için Şubat sonuna kadar yapacağız. Ayrıca, bu illerimizdeki üreticilerimize 2 milyon büyükbaş ve 9 milyon küçükbaş hayvan için 1,5 milyar lira yem desteği vereceğiz.
Depremde hayvanları telef olan çiftçilerimizin kayıplarını inekse inek, koyunsa koyun, tavuksa tavuk, arıysa arı olarak tekrar bedelsiz olarak yerine koyacağız. Besicilerimizin ve yetiştiricilerimizin kayıplarını da aynı şekilde telafi edeceğiz.
Bu illerimizdeki 12 bin arıcımızın 1,5 milyon tona yakın acil şeker ihtiyacını da hemen karşılayacağız.
Diğer yandan, Türkiye İş Kurumu’muzun toplum yararına çalışma projesi kapsamında bölge illerinde 20 bin vatandaşımızın hızla istihdamını temin ediyoruz. Ülkemizin bel kemiği olarak gördüğümüz esnaflarımızı, sanatkârımızı, küçük ve orta ölçekli işletme sahiplerimizi, sanayicilerimizi, çiftçilerimizi en kısa sürede yeniden şehirlerimizin dinamosu haline getirmek için ne gerekiyorsa yapıyoruz, yapacağız.
Mücbir sebep hali ilanı kapsamında, bu illerimizdeki vergi mükelleflerimizin maliyeye olan yükümlülüklerini 31 Temmuz’a kadar erteledik. Bu meyanda bölgedeki mükelleflerin beyanname ve bildirim sürelerini 15 Ağustos’a, tahakkuk eden vergilerin ödeme sürelerini 31 Ağustos’a kadar öteledik. Motorlu taşıtlar mükellefleri de bu ötelemelerden yararlanacak.
Yapılandırma Kanunu kapsamındaki mükelleflerin Mart, Mayıs ve Temmuz ayı taksitlerini Ağustos, Ekim ve Aralık aylarına erteliyoruz.
Depremzedelere yapılacak yardımlara vergi uygulamıyor, KDV eklemiyoruz. Makbuz karşılığı yapılan ayni ve nakdi yardımların vergi matrahından indirilebilmesini sağlıyoruz.
Bölgede inşa edilecek prefabrik yapılar ile konteynerlerin KDV oranını yılsonuna kadar yüzde 1’e indiriyoruz.
Acil ihtiyaç duyulan ürünler başta olmak üzere fiyatlarında haksız artışa gidenler için vergi ve sosyal güvenlik incelemesi başta olmak üzere kamunun tüm denetim araçlarını en sert şekilde devreye alıyoruz.
Özellikle bazı ürünler var ki bunların ihracına yönelik suiistimale gidenler var. Olağanüstü hal, bunlar için özellikle uyarıyorum, ciddi manada bunlar ilgili birimlerimiz tarafından yakalandıkları yerde gereken sorgu, hesap bir defa yapılacaktır.
Deprem bölgesindeki yatırımcıların pay alım işlemlerinden dolayı mağduriyete uğramamaları amacıyla bu kişiler için temerrüt durumunu da kaldırdık.
Şirketlerin pay değerlerindeki olağanüstü olumsuz gelişmelere etkin müdahaleyi Sermaye Piyasası Kurulu mevzuatındaki sınırlayıcı hükümlerin dışına çıkardık.
Görüldüğü gibi hiçbir kesimi dışarıda bırakmadan, depremden zarar gören her bir insanımızın yanında yer alıyor, destekliyor, hayata yeniden tutunması için kaynaklarımızı seferber ediyoruz.
Aziz Milletim,
Değerli Kardeşlerim,
Hatay, depremde en ağır yıkıma ve can kaybına uğrayan şehrimiz durumundadır. Şehrimizde enkaz haline gelen 6 bin 251 binanın altından 17 bin 436 vatandaşımızın cenazesi çıkartılarak defnedildi, yaralı sayımız da 30 bini geçti.
Halen enkaz kaldırma işlemi devam eden az sayıdaki binamızın tamamına özellikle yakını da Hatay’dadır. Yıkılanlar yanında, acil yıkılacak ve ağır hasarlı bina sayımız 34 binin, buralardaki bağımsız bölüm sayımız 134 binin üzerindedir. Bir başka ifadeyle; Hatay’daki yapılan üçte birine yakını oturulamaz hale gelmiştir.
Bugüne kadar Hatay’da görevlendirdiğimiz arama-kurtarma ve destek personeli sayısı 75 bine, iş makinesi sayımız da beş bine yakındır. Depremden kurtulanlar için kurulan 40 bin çadırda 180 bin vatandaşımız hayatını sürdürmektedir. Dağıtımını yaptığımız 20 bin çuval kömür ve 21 bin çuval odunla ısınma sıkıntısının aşılmasına katkıda bulunduk.
Katar’dan gelmekte olan konteynerler İskenderun Limanına indirileceği için bunların önemli bir kısmını Hatay bölgesinde kurmayı planlıyoruz.
Enkazlar kaldırıldıkça elektrik, doğal gaz ve su konusundaki sorunlar çözülmektedir.
Az önce muhtarımızın ifade ettiği konuda da, muhtarlarımızla ilgili onlara konteyner noktasındaki desteğimizi vererek, o sorunlarını da böylece inşallah çözmüş olacağız.
Hatay Havalimanı’nın hasar gören pistinin ve bağlantı yollarının onarılmasıyla Hatay Havalimanımızı bir hafta içinde insani yardım uçaklarına ve dönüşte yolcu uçuşlarına açtık. Ama Ana Muhalefetin başındaki zat, Hatay Havalimanı’nı da kendi belediyelerinin imar ettiğini, onardığını, bu tür yalanları söylemeye devam ediyor. Ya haddini bil, bu senin işin değil, anlamazsın bu işlerden. Bugüne kadar hep sustum sustum sustum, bulunduğum makam beni susmaya icbar etti. Dürüst ol, bir gün de dürüst olduğunu görelim, ama maalesef böyle bir dürüstlük yok. Bizzat Hatay’a geldiğim gün Genel Başkanvekilimi oraya gönderdim ve yerinde git, gör, zira oranın yapılması döneminde zaten Binali Bey Bakandı ve ne olduğunu-ne bittiğini de biliyor. Orada böyle belediyenin gelip de orayı imar etme diye bir şeyi söz konusu değil, ama yalan bunlarda diz boyu. Nitekim isim vereceğim şimdi, İGA, yani İstanbul Havalimanı ortaklarından Kalyon İnşaat orayı 5 günde eline aldı ve süratle bitirip yaptı ve milletimize teslim etti; işin aslı bu. Ama bunlarda doğruluk yok, dürüstlük maalesef yok.
İletişimdeki sıkıntılara bakıyorsan, bunlarda diz boyu. Şimdi ise biz iletişimdeki sıkıntılarda bölgeye sevk edilen mobil istasyonlar ve mevcut altyapının çalışır hale getirilmesiyle bu da çözüldü.
Depremde en büyük yıkımların yaşandığı Antakya, Kırıkhan, İskenderun, Samandağ, Arsuz, Reyhanlı, Defne ilçeleri başta olmak üzere şehrin tamamını ayağa kaldıracak çalışmalara hemen başladık, başlıyoruz.
Bugün Devlet Bey’le de arabada onu konuşuyorduk, biz buraları bir defa sıfırdan yapacağız. Yani güçlendirme yapalım, şöyle yapalım, böyle yapalım yok, sıfırdan yeni bir Antakya’yı inşallah inşa edeceğiz, Arsuz’u yeniden inşa edeceğiz, İskenderun’u yeniden inşa edeceğiz vesaire. Bütün tahrip olmuş, harap olmuş yerleri sıfırdan inşa etmek suretiyle bütün vatandaşlarımızın gönül huzuru içerisinde buraya yerleşmelerini sağlayacağız, ama asgari bize bir yıl müsaade. Ve şu an itibariyle de Çevre Şehircilik Bakanlığımız çalışmalarına başladı, bütün plan, proje çalışmaları hızla devam ediyor, zemin etütleri hızla devam ediyor, bütün bunlarla beraber de inşallah adımları atacağız.
Bölgede hayvancılıkla uğraşan vatandaşlarımıza destek olmak için 2 bin 300 ton yem ve 150 hayvan çadırını çiftçilerimize dağıttık.
Gazi Mustafa Kemal Atatürk’ün şahsi meselemdir, diyerek kısa bir ayrılığın ardından ülkemize katılmasının altyapısını hazırladığı Hatay, coğrafyamızdaki farklı medeniyetlerin birikimlerini yaşatan bir şehrimizdir. Hristiyanlığın bilinen ilk kilisesinden binlerce yıllık havralara ve Anadolu'daki ilk İslam mabedi Habib-i Neccar Camii’ne kadar pek çok değer bu topraklarda yan yana günümüze kadar yaşamayı başarmıştır. Hatay için hemen şimdi, diyerek başlattığımız acil eylem planımız çerçevesinde Hatay’ı tüm renkleriyle yeniden ihya edeceğiz. Hatay Meclis Binamız başta olmak üzere yıkılan medeniyet değerlerimizi aslına uygun şekilde tekrar yapacak, zarar görenleri de restore edeceğiz.
Aziz Milletim,
Değerli Kardeşleri,
İnsan iradesine aşan engelliler haricinde, depremle ilgili tüm eksiklikleri, aksaklıkları en küçük detaylarına kadar belirledik ve inşallah bundan sonra tekerrür etmemesi için beşer planında elimizden ne geliyorsa bunları yapacağız. Bu çerçevede, deprem riski yüksek olanlar öncelikli olmak üzere 81 ilimizin tamamı için hazırladığımız afet planlarını son tecrübeler ışığında gözden geçiriyor ve güçlendiriyoruz.
Tabii bir de şu var: Coğrafya kaderdir tespitini, -İbn Haldun-  coğrafyamızın avantajlarını kullanarak zorluklarıyla daha etkili şekilde baş edecek hazırlıkları yapma olarak yorumlayarak çalışmalarımızı hızlandırıyoruz.
Doğal afetler yanında devlet ve millet olarak varlığımıza yönelen her türlü tehdidi birer risk kabul ediyoruz. Mevcut afet ve kriz yönetim sistemimizi, tabii, siyasi, ekonomik, sosyal her türlü riske ve tehdide karşı insanlarımızın maddi, manevi tüm mağduriyetlerinin önüne geçecek bir yapıya kavuşturmayı planlıyoruz.
İnşallah depremle ilgili acil hususları geride bıraktıktan sonra bu meseleyi öncelikli gündemimiz olarak ele alacak ve gereken adımları atacağız. Bu çerçevede bazı mekanizmaları şimdiden işletmeye başladık. İstanbul’da rahmetli Kadir Topbaş döneminde tamamlanan, ancak daha sonra uygulamaya geçirilmeyen deprem acil eylem planını valiliğimiz vasıtasıyla yürürlüğe soktuk. İlk etapta riski olduğu belirlenen 128 okulumuzdan 109’unun yıkılıp yeniden yapılması, 109’un da güçlendirilmesi kararlaştırıldı. Bu okullardan 93’ü öğrencileri başta olmak üzere farklı yerlere nakledilerek hemen boşaltıldı. Depreme ve diğer afetlere karşı mukavemeti düşük yapısı stokumuzu daha hızlı dönüştürmek için yürüttüğümüz çalışmalarda bize vakit kaybettiren, hatta engel çıkartan hususları hızla bertaraf etmekte kararlıyız.
Burada tabii benim bir ricam var, o da şu: Ne olur kentsel dönüşüm planlarımızı benim vatandaşım engellemesin. Eğer kentsel dönüşüm noktasında adımlar atıyorsak, vatandaşlarımız da bize bu konuda yardımcı olsun ve süratle biz de bu inşaatlarımıza başlayalım. Hukuki süreçleri hızlandırma yanında, kimi siyasi, kimi ticari kaygılarla kentsel dönüşüm planlarını engelleyen veya geciktiren herkesi milletimizle paylaşacağız.
İskenderun’daki kentsel dönüşüm çalışmalarını kampanyalarla, davalarla engelleyenlerin bugün yol açtığı felaket herkese ibret teşkil etmiştir ve etmelidir. İstanbul başta olmak üzere diğer şehirlerimizde de benzer durumlar yaşandığını biliyoruz. Kimi ideolojik saplantılarla, kimi basit çıkar kaygılarıyla yürütülen engelleme çabalarının artık son bulmasını bekliyoruz.
Devletimizin tüm kurumlarıyla, milletimizin de 85 milyon tek yürek olarak ülkemizin krizle ve afetle mücadele kapasitesini artıracak çalışmalarda yerini alacağına inanıyoruz.
Son olarak, deprem bölgesindeki enkaz hafriyatlarının ve enkaz artıklarının dönüştürülmesiyle ilgili tedbirleri sizlerle paylaşarak sözlerimi tamamlamak istiyorum.
Atıkları çevreye ve insana zarar vermeyecek, topografyası ve jeolojisi uygun alanlara taşıyarak, burada ayırma ve tasnif işlemlerine tabi tutacağız. Kullanılabilecek tüm unsurlar ayrıştırıldıktan sonra, kalan beton ve tuğla atıklarını da yeni inşa edeceğimiz yerlerdeki uygun çalışmalarda dolgu malzemesi olarak kullanacağız. Böylece hem atıkları değerlendiren, hem çevreyi koruyan bir sistemle enkazları ortadan kaldırmış olacağız.
Devlet-millet omuz omuza vererek inşallah bu sıkıntılı günleri kısa sürede geride bırakacağız. Asrın felaketinin üstesinden 85 milyon olarak asrın dayanışmasını sergileyerek yine hep birlikte geleceğiz. Rabbim ülkemizin ve milletimizin yardımcısı olsun diyorum.
Bu duygularla bir kez daha hepinizi sevgiyle, saygıyla selamlıyorum, kalın sağlıcakla.
Özellikle bir konuyu altını çizerek vurgulamak istiyorum; Hatay’ın demografik yapısının değiştirilmesi gibi dedikodulara lütfen itibar etmeyin, Hatay’ın demografik yapısını değiştirmeye evvel Allah kimsenin gücü yetmez, bunu böyle bilmenizde fayda var.
 
",2023-02-06,"Severe earthquakes with magnitudes of 7.8 and 7.7, respectively, in Kahramanmaraş province, affected 11 provinces. It was reported that 50 thousand people died and 107 thousand people were injured.",after
Kabine Toplantısı’nın Ardından Yaptıkları Konuşma,2023-02-14,"

Aziz Milletim,
Değerli Basın Mensupları,
Sizleri en kalbi duygularımla hasretle, muhabbetle selamlıyorum. Ülkemiz 6 Şubat günü yaşadığımız iki büyük depremle tarihinde eşi benzeri görülmemiş genişlikte bir alanda ve şiddette sarsıldı.
Cumhuriyet tarihinin 1939 Erzincan depreminden sonraki en büyük iki afetini aynı gün ardı ardına yaşadık. Kahramanmaraş’ın Pazarcık ilçesi merkezli 7,7 büyüklüğündeki deprem 6 Şubat saat 04:17’de, yine Kahramanmaraş’ın Elbistan ilçesi merkezli 7,6 büyüklüğündeki deprem de aynı gün 13:24’te meydana geldi.
Artçı sarsıntıların sayısı 3 bin 170’i bulan bu depremler yaklaşık 13,5 milyon vatandaşımızın yaşadığı Kahramanmaraş, Hatay, Adıyaman, Gaziantep, Malatya, Osmaniye, Kilis, Adana, Şanlıurfa ve Diyarbakır illerimizde ağır yıkımlara yol açarken, yakın çevredeki kimi illerde de küçük çaplı hasarlara sebebiyet verdi. Depremin kırılan fay uzunluğuna bağlı olarak yıkım etkisi takriben 500 kilometrelik, hissedilen etkisi ise bin kilometreden fazla bir alana yayıldı. Dünyadaki pek çok ülkenin toprak bütünlüğünden daha geniş bir alanda yaşanan felaketin tarihteki diğer büyük depremlere göre yedi kilometre gibi yüzeye yakın bir yerde gerçekleşmesi çarpan etkisiyle yıkımı artırdı. Ardı ardına yaşanan bu depremler, en güçlü atom bombalarının yüzlercesine denk büyüklükte bir enerji ortaya çıkardı. Dünyadaki büyük depremlerin çoğu okyanuslarda gerçekleşip karaları etkilerken, Kahramanmaraş depremleri doğrudan yerleşim yerlerimizin altında yaşandı. Nitekim dünyadaki uzmanların tamamının da ittifakıyla Kahramanmaraş depremleri büyüklüğü, yıkıcılığı ve ardı ardına yaşanmasıyla istisnai bir tabiat olayı olarak değerlendiriliyor. Ülkemiz topraklarında güneye doğru üç metrelik kaymaya yol açan böylesine büyük bir deprem, ciddi can kayıplarını da beraberinde getirdi.
Depremde hayatını kaybeden 35 bin 418 vatandaşımın her birine ayrı ayrı Cenabı Allah’tan rahmet, yakınlarına ve milletimize başsağlığı diliyorum. Yıkıntıların arasından kurtulan veya arama-kurtarma ekipleri tarafından kurtarılan 105 bin 505 yaralımıza Rabbimden acil şifalar niyaz ediyorum. Yaralılarımızdan 13 bin 208’i halen hastanelerimizde tedavi altındadır.
Dünya deprem tarihinde bile eşine az rastlanır büyüklükteki iki afetin üst üste yaşanması, maalesef karşımızdaki tabloyu daha da ağırlaştırdı. İlk depremde hasar gören binaların bir kısmı ikinci depremde tamamen çöktü. Enkaz haline gelen 19 bini aşkın binadan 15 bininin müdahalesi tamamlandı. Şu ana kadar deprem bölgesindeki yaklaşık 369 bin binadaki 1 milyon 850 bin ev ve iş yeri Çevre ve Şehircilik İklim Değişikliği Bakanlığı ekipleri tarafından incelendi. İlk belirlemelere göre deprem bölgesinde 47 bin binadaki 211 bin konutun yıkılmış, acil yıkılacak ve ağır hasarlı olduğu tespit edildi. 1 hafta içinde bitirilecek hasar tespit çalışmaları tamamlandığında kesin sayılar ortaya çıkacaktır.
Deprem bölgesindeki hasarın büyüklüğü yanında çetin kış şartları ile ulaşım ve enerji başta olmak üzere altyapıda yaşanan yıkımlar işimizi çok zorlaştırdı. Tüm bu sıkıntılar ilk etapta hem arama-kurtarma, hem yardım çalışmalarında ciddi aksamalara sebep oldu. Buna rağmen bölgedeki şehirlerimizin ayakta kalan kapasiteleri ile yakın şehirlerden başlayarak ülkemizin tamamındaki kamu imkânlarını hemen harekete geçirdik. Afet bölgesinin genişliğine, yıkımın büyüklüğüne ve kış mevsiminin yol açtığı engellere rağmen şartları sonuna kadar zorladık. En kısa sürede ve etkinlikte depremin vurduğu şehirlerimize ulaşmak için devlet ve millet olarak seferber olduk. Ayrıca, ulaşım ve enerjinin yanı sıra şehirlerimizin hasar gören içme suyu ve kanalizasyon altyapıları da depremzedeler ve yardım ekipleri için ilave sorunları beraberinde getirdi.
Böylesine büyük bir felaket dünyanın hangi ülkesinde yaşanırsa yaşansın görülebilecek aksaklıklar elbette bizde de yaşandı. Ama milletimizin şundan şüphesi olmasın: Devletimiz bakanlıklarıyla, kurumlarıyla, belediyeleriyle, sivil toplumuyla, uluslararası yardım kuruluşuyla, velhasıl tüm imkânlarıyla deprem bölgesine bir an önce ulaşmak ve çalışmalara başlamak için canla-başla mücadele etmiştir. Milletimiz de tüm fertleriyle depremzedelerin imdadına yetişmek veya onlara yardım toplayıp göndermek için kendiliğinden harekete geçmiştir.
Depremden sağ salim kurtulan kamu görevlilerimiz ile vatandaşlarımızın hemen başlattığı çalışmalara saatler geçtikçe diğer yerlerden gelen ekiplerimiz de katıldı. İlk saatlerin ve günlerin zorlukları aşıldıkça yürütülen çalışmalar daha sistematik, daha etkili hale gelmeye başladı. AFAD Merkezi ile illerimiz arasındaki yakın koordinasyonla depremin etkilediği yerleşim yerlerine ulaşıldı. Bölge genelindeki çalışmalar arama-kurtarmadan yardım malzemelerinin dağıtımına, enkaz kaldırmadan sağlık ve güvenlik hizmetlerine kadar bütün süreçleriyle düzene sokuldu. Türkiye’nin diğer 71 vilayetinden gelenlerle birlikte yaklaşık 250 bin kamu görevlimiz deprem bölgesindeki çalışmalarda yer alıyor. Kamu personelinin yanı sıra, sivil toplum kuruluşları ve uluslararası yardım ekipleriyle beraber doğrudan arama-kurtarma çalışmalarına iştirak eden profesyonel kadro sayısı 35 bini aştı. Sahada görevlendirilen iş makinesi sayısı 12 bin 235’e, uçak sayısı 76’ya, helikopter sayısı 121’e, gemi sayısı 26’ya, insansız hava aracı sayısı 45’e ulaştı.
Depremin üzerinden geçen uzun saatlerin ardından bile arama-kurtarma ekiplerimizin yıkıntıların altından canlı vatandaşlarımızı çıkartabiliyor olması, bu kara tablo içindeki en önemli teselli kaynağımızdır.
Çeşitli kurumlarımıza ait 320 seyyar mutfak bölgede her gün sıcak yemek dağıtıyor. Sadece Kızılay’ımızın dağıttığı sıcak yemek adedi 20 milyonu, ekmek adedi 22 milyonu, su adedi 15,5 milyon adedi buldu.
Depremin hemen ardından yaptığımız uluslararası yardım çağrısına 100 ülkeden cevap aldık. Bunlardan 84’ü toplamda 10 bin 943 arama-kurtarma personeliyle sahadaki çalışmalara bilfiil katıldı. Dört ülkenin ekibi çalışmalarını tamamlayıp geri döndü. Beş ülke de ekip göndereceklerini temsilciliklerimize bildirdi. Bu rakamın dünyadaki toplam arama-kurtarma kapasitesinin çok önemli bir bölümüne tekabül ettiğinin altını çizmek isterim.
Ayrıca, ülkemize destek ve taziyede bulunmak için bizi arayan dünyanın dört bir yanından 42 ülkenin devlet, hükümet başkanıyla telefonda görüşmelerim oldu. Katar Emiri aziz kardeşim Şeyh Temim ile çeşitli ülkelerden bakan seviyesinde temsilciler de ülkemize gelerek taziyelerini bizzat ilettiler.
Ayrıca, 61 farklı ülkeden 444 uçuşla ülkemize insani yardım ulaştırıldı. Afrika’dan Türk Cumhuriyetleri’ne, Körfez Bölgesi’nden Avrupa’ya, Asya’dan Amerika’ya kadar dünyanın her tarafında dost ve kardeşlerimiz milletimiz için seferber oldu. Türkiye’nin bu kara gününde yardım ekipleriyle, maddi yardımları ve taahhütleriyle, manevi destekleriyle, dualarında yanımızda yer alan dostlarımızın her birine şahsım, milletim adına şükranlarımı sunuyorum.
Aziz Milletim,
Deprem bölgesinde yıkılan binaların altında kalan son vatandaşımızı da oradan çıkartana dek çalışmalarımızı sürdüreceğiz. Cenazelerimizi defnederken acılarını yüreklerimize gömecek, hatıralarını ömür boyu muhafaza etmek üzere kalbimizin en mutena köşesine yerleştireceğiz. Arama-kurtarma çalışmalarını tümüyle bitirdikten sonra enkaz kaldırma işlemlerini hızlandıracağız. Halen sürmekte olan çalışmaları da süratle tamamlayacağız. Depremin yıktığı veya oturulamaz hale getirdiği her evi, her işyerini yeniden yapıp hak sahiplerine teslim edeceğiz.
TOKİ, ülke genelinde inşa ettiği 1 milyon 180 bin binanın kalitesi ve güvenliğiyle bu depremden alnının akıyla çıkmış bir kurumumuzdur. Ayrıca, kentsel dönüşümünü sağladığımız 3,3 milyon konut da ülkemizin yapı deprem güvenliğine önemli katkıda bulunmuştur, böylece 24 milyon insanımızı huzurla oturacakları konutlara kavuşturduk. Son afette yıkılan tüm binaların yüzde 98’inin 1999 yılı öncesi inşa edilenler olması bize bina standardı ve denetimi konusunda kat ettiğimiz ilerlemeyi göstermekle birlikte işi daha sıkı tutmamız gerektiğini de hatırlatıyor. Bu çerçevede bilimsel verilerin ışığında bölgede yeni inşa edilecek konutlar ve şehirlerle ilgili hazırlıklara Çevre Şehircilik ve İklim Değişikliği Bakanlığımız ile TOKİ’miz tarafından başlanmıştır. Kaydedecek tek bir dakikamız bile olmadığının bilinciyle hasar tespiti biten her yerde derhal inşaat çalışmalarına geçeceğiz. Mevcut duruma göre Mart başı itibariyle 30 bin konutun inşasına hemen başlayabiliyoruz. Kademeli olarak birkaç ay içinde fay hatlarının uzağında inşa edeceğimiz tüm konutların yapımına geçilmiş olacaktır. Amacımız; bir yıl içinde deprem bölgesinin tamamındaki konut ihtiyacını çözecek sayıda kaliteli ve güvenli yapının inşasını tamamlamaktır. Bu sürede çadır, konteyner ve prefabrik yapılarla, yurtlarla, bu amaçla tahsis edilen otel odaları ve kamu misafirhaneleriyle, diğer illerimizdeki kiralık konutlarla, özetle ülkemizin sahip olduğu tüm imkânlarla depremzedelerin geçici barınma ihtiyaçlarına cevap vermeyi planlıyoruz.
Deprem bölgesindeki vatandaşlarımdan bir yıl sabretmelerini istiyorum. Yapılacak analizlere göre yerinde ihya edilebilecekleri yerinde, başka yere taşınması gerekenleri uygun alanlarda inşa edeceğimiz konutlarla inşallah depremin yol açtığı yıkımları tümüyle telafi edeceğiz.
Geçmişte Van, Elazığ, Malatya, İzmir, Bingöl depremlerinde, Kastamonu, Bartın, Sinop, Giresun sel afetlerinde, Antalya ve Muğla yangınlarında, bunlarla beraber tüm afetlerde nasıl kısa sürede yıkımın izlerini silip yeni konutları sahiplerine teslim ettiysek, Allah’ın izniyle burada da aynısını yapacağız. Bu süreçte hiçbir vatandaşımızı maddi-manevi açıdan sahipsiz bırakmayacak, yardım ve barınma çalışmalarının düzenli bir şekilde sürmesini sağlayacağız.
Deprem bölgesinde yaşayan vatandaşlarımdan istirhamım, şehirlerine, ilçelerine, mahallelerine, evlerine, işlerine, velhasıl tüm unsurlarıyla hayatlarına sahip çıkmalarıdır. Yılgınlığa, bezginliğe, yorgunluğa, yeisse asla kapılmadan beraberce bu felaketin acısını dindirecek, yarasını saracak, kayıplarını telafi edeceğiz.
İşte dün İstanbul Çam Sakura Hastanesi’ndeydim ve oradaki depremzede vatandaşlarımı, çocukları, annelerini ve bütün aileleri bizzat görme fırsatım oldu. İşte birçoğu İstanbul’daki ailelerinin yanına gelmek, ailelerinin yanına gelmişken yaralı olanlar da Çam Sakura Hastanemizde tedavilerini oluyorlar. Çam Sakura Hastanesi’nde de adeta hiçbir şey eksik bırakılmadan orada tedavileri yapılıyor. Ve İstanbul’un değişik hastanelerine de dağıtılmak suretiyle bu noktada Sağlık Bakanlığımız gerekli olan müdahaleleri yapıyor. Ve bu çerçevede, ilk etapta oturulamaz hale gelen hane başına 15 bin lira taşınma ve beş bin lira ile iki bin lira kira yardımı, ayrıca yine hane başına 10 bin lira destek yardımı yapacağımızı zaten açıklamıştım.
Ailelerini deprem bölgesi dışındaki illere kendi araçlarıyla götüren vatandaşlarımızın yakıt masraflarını karşılıyoruz. Ayrıca, depremde hayatını kaybeden vatandaşlarımızın yakınlarına acil ihtiyaçları için 100 bin lira nakdi yardımda bulunuyoruz. Önümüzdeki günlerde ortaya çıkacak ihtiyaçlara göre vatandaşlarımıza ilave destekler de yapacağız. Devlet ve millet olarak el ele vererek hiçbir mağdur ve mazlumu sahipsiz bırakmayacağız.
Milletimizin alicenaplığını, iş insanlarımızın gönül zenginliğini, geçmiş afetlerden zaten biliyoruz. Kurumlarımız da şimdiden harekete geçtiler. Bankacılık sektörümüz, Hazine ve Maliye Bakanlığımızın öncülüğünde 2022 yılı kârlarının yüzde itibarıyla belli bir oranını, ki şu an itibarıyla 50 milyar lira civarında, bunları bir dayanışma paketi olarak depreme tahsis ettiler. Bu meblağ depremzedeler için yapılacak çalışmalarda kullanılacaktır.
Ayrıca, bölgedeki işletmelere yönelik ilave Kredi Garanti Fonu kefaletli kaynaklar hazırlanmıştır. Ülkemizin ihracatına 20 milyar dolarlık bir katkıda bulunan bölgenin bir an önce yeniden istihdamıyla, üretimiyle, ticaretiyle, ihracatıyla ayağa kalkmasını sağlamak için gereken her türlü katkıyı sağlayacağız.
Deprem bölgemizdeki illerde ilan edilen ve vergi ertelemelerinden bankacılık düzenlemelerine kadar pek çok unsuru içeren mücbir sebep halinden yaklaşık 638 bin mükellefimiz yararlanacaktır.
Yurt içinde ve yurt dışında AFAD’a yapılan şimdilik tutarı 8,3 milyar lirayı bulan yardımların tamamını da deprem bölgesi için kullanıyoruz.
Yarın akşam saat 20:00’de de Türkiye, Kuzey Kıbrıs Türk Cumhuriyeti ve Azerbaycan’daki tüm televizyon kanalları ve radyoların katılımıyla Türkiye tek yürek sloganıyla bir yardım kampanyası düzenlenecek.
Kabine üyeleri ve Kabine Toplantısına iştirak eden kamu görevlileri olarak şahsımızın ve arkadaşlarımızın maaşlarından yaptıkları taahhütleri ve iş insanı bakanlarımızın katkılarıyla depremzedeler için AFAD’a toplamda 136 milyon 589 bin lira bağışta bulunma kararı aldık.
Aziz Milletim,
Depremin 3’üncü gününden itibaren büyük yıkım ve can kaybı yaşanan 10 ilimizi ziyaret ederek çalışmaları yerinde gördük, hem vatandaşlarımıza taziye ve geçmiş olsun dileklerimizi sunduk.
Cumhurbaşkanı Yardımcımız gece-gündüz AFAD merkezinde bakan arkadaşlarımla beraber çalışmaların koordinasyonunu yürütüyor. Bakanlarımız ilk günden itibaren bölgesindeki illerimizde canla-başla çalışıyor.
Bir yandan yıkıntıları kaldırırken, diğer yanan şu kış kıyamette milyonlarca vatandaşımıza en insani şartlarda barınma imkânı sağlayacak kapasiteyi oluşturmanın gayretindeyiz. Halihazırda yaklaşık 890 bini kamu yurtları ve tesislerinde, 50 bini otellerde olmak üzere toplamda 1,6 milyon depremzedenin barınma ihtiyacını karşılamış durumdayız. Tahliyeler ve kendi imkanlarıyla yaklaşık 2 milyon 200 bin vatandaşımızın da bölge dışına çıktığını değerlendiriyoruz.
Kurulan çadır sayısında 175 bini, konteyner sayısında 5 bin 400’ü, bölgeye gönderilen battaniye sayısında 2 milyon 652 bini geçtik.
Katar’dan yola çıkmaya başlayan 10 bin konteyneri ülke içinden ve dışından yapacağımız takviyelerle ihtiyaç sahiplerinin hizmetine vereceğiz. Gerçekten gayet güzel, modern bu 10 bin konteyner Katar’da Dünya Kupası esnasında yapılmıştı, sağ olsun Katar Emiri bu 10 bin konteyneri ülkemize gönderiyor ve şu an itibarıyla gemiler bir taraftan yükleniyor ve ilk gemi şu anda yolda. Tabii bu yolculuk biraz da asgari 7 saat sürüyor, bu gemilerin peyderpey gelişiyle İskenderun, Mersin Limanlarından inşallah bölgeye bu konteynerlerin dağıtımı yapılacak.
Kıyafet, gıda, temizlik ürünü ve diğer malzemelerin bölgeye akışı kesintisiz sürüyor. Bölgeye bağışlar ve diğer yöntemlerle getirilen malzeme adedi 25 milyona ulaştı.
Kültür ve Turizm Bakanlığımız, turizm sezonu sebebiyle kapalı olan oteller ile ülke genelinde tüm otellerin kapasitelerinin belirli bir bölümünün depremzedelere tahsis edilmesi temin etmiştir. Kamu misafirhaneleri başta olmak üzere diğer barınma tesislerini de bu amaçla kullanıyoruz.
Ülkemizin en hızlı ve etkin şekilde harekete geçirilebilir konaklama potansiyeli olan Kredi ve Yurtlar Kurumumuza bağlı yurtlarımızı da öğrencilerimizin mağduriyetine meydan vermeden depremzedelere açtık.
Hepsine de şükranlarımızı sunduğumuz binlerce üniversite öğrencimiz, akademisyenimiz, idari personelimiz deprem bölgesindeki çalışmalarda aktif görev alıyor.
Milli Eğitim Bakanlığımıza bağlı deprem bölgesindeki tüm okullarda da ikinci dönemde devam şartı aranmayacaktır. Diğer 71 ilimizdeki ilk ve orta dereceli okullarda eğitim-öğretim 20 Şubat’ta başlayacaktır. Deprem bölgesindeki 20 bin 868 okul binasından sadece 95’inin yıkık ve ağır hasırlı olması, 1 Mart itibarıyla isteyen öğrencilerimiz için bu 10 ilimizde, ki buna Elazığ’ı da ilave edeceğim, 11 ilimizde şartları uygun okullarımızda eğitim-öğretime başlama imkanı veriyor. Çocuklarını diğer illerdeki okullara nakletmek isteyen ailelerimizin tamamının talebini karşılayacak kapasite oluşturduk.
Eğitimci ordumuzun barınmadan gıdaya, arama-kurtarmadan destek, organizasyonlarına kadar her alanda yürüttüğü çalışmaları takdirle takip ediyoruz.
İçişleri Bakanlığımız AFAD başta olmak üzere tüm merkez ve mülkiye teşkilatıyla, polisiyle, jandarmasıyla, sahil güvenliğiyle, belediyeleriyle ilk andan itibaren depremin yükünü omuzlamış vaziyettedir. Emniyet Teşkilatımız 73 bin, jandarmamız 65 bin personeliyle bölgede her konuda gece-gündüz hizmet veriyor.
AFAD koordinasyonunda faaliyet gösteren 10 bine yakın gönüllümüz gayretleriyle adeta destan yazıyor.
Milli Savunma Bakanlığımız ve Türk Silahlı Kuvvetlerimiz karasıyla, deniziyle, havasıyla tüm unsurlarını depremzedelere yardımcı olmak, enkazları kaldırmak, güvenliği sağlamak, lojistik hizmetlerini yürütmek üzere seferber etmiştir.
Halen bölgede görev yapan 28 bin kahraman Mehmetçiğimize gösterdikleri gayretler ve yaptıkları fedakarlık için buradan bir kez daha teşekkür ediyorum.
Sağlık Bakanlığımız bölgeye gönderdiği 1259 ambulanstaki 3 bin 759 personel ve 3 bini aşkın UMKE personeliyle mevcut hastanelere ek olarak kurduğu sahra hastaneleriyle hem yaralılarımıza, hem depremzedelerimize hizmet veriyor.
Ulaştırma ve Altyapı Bakanlığımız kapanan yolların ve Hatay Havalimanının bir an önce faaliyete geçmesi için harekete geçerken, Türk Hava Yollarımız da arama-kurtarma ekiplerinin bölgeye, depremzedelerin diğer illerimize naklini gerçekleştiriyor. İşte 5 günde Hatay Havalimanını ne yaptık, tekrar devreye aldık.
Enerji Bakanlığımız yıkılan direkler ve zarar gören altyapı sebebiyle kesilen elektrik ile doğal gazı bir an önce şehirlerimize vermek için ilgili kuruluşları süratle harekete geçirdi.
Bu arada Enerji ve Tabii Kaynaklar Bakanlığımız Zonguldak Türkiye Kömür İşletmeleri’nden buradaki deprem bölgesine gelen tüm oradaki madencilerimizin gerçekten cansiperane verdikleri mücadele hiçbir zaman hatıralarımızdan silinmeyecektir. Açtıkları tüneller ve bu tünellerden oradan depremzedelerimizi çıkarmaları gerçekten olağanüstü hallerdi. Aynı şekilde AFAD’ın diğer tüm unsurları bu mücadeleyi bu şekilde verdiler.
Aile ve Sosyal Hizmetler Bakanlığımız depremzedelere psikososyal destek vermekten, kimsesiz çocuklara, yaşlılara ve engellilere sahip çıkmaya kadar 5 bin 108 personeliyle görev alanındaki sorumluluklarını yerine getiriyor.
Adalet Bakanlığımız hem cenazelerin defni için gereken hukuki işlemleri, hem yıkılan binaların sorumlularıyla ilgili takibi, hem de asayişle ilgili çalışmaları yürütmek için bölgede yüzlerce savcı görevlendirdi.
Tarım ve Orman Bakanlığımız DSİ vasıtasıyla bölgedeki barajların kontrolünü yaparken, Orman Genel Müdürlüğümüzün personeli ve ekipmanını arama-kurtarma ve yardım çalışmaları için yönlendirdi. İşte siyaset burada çirkinleşti. Ne yaptılar? Barajların evet patladığından ve barajların ne yazık ki artık su tutamaz hale geldiğinden bahsetmeye başladılar. Bu sosyal medyanın bu noktada attığı iftiralarla özellikle bu zor zamanda bir olma, yekpare hareket etmemiz gereken bir zamanda ne yazık ki evet Türkiye’de siyaset belli bir bölümüyle Ana Muhalefet ciddi manada çirkinleşti. Bir taraftan bu tür yalanlarla sosyal medyada bu adımlar, öbür taraftan evet bakıyorsunuz kalkıyor Borsa İstanbul’daki atılan adımlarla alakalı SPK’nın önüne gidip, SPK’nın önünde gösteri yapıyorlar ve bu milletin paralarının SPK’da veyahut da farklı yerlerde yok edildiğinden bahsediyorlar.
Değerli Arkadaşlar,
Gün, bir olma zamanıdır, beraber olma zamanıdır. Bu tür bir şeylerle ilgili elinde belgen varsa, hayat boyu sen elinde bu tür belgelerle zaten konuşmadın, hayatın yalan, hep yalanlarla hareket ettin. Burada da yalancının mumu yatsıya kadar yanar, bunu bilesin, senin mumun çoktan yandı ve yanmaya da devam ediyor. Bu iftiralar asla milletim tarafından affedilmeyecektir.
Ben seçim bölgelerinde de yıllar yılı gezdim dolaştım, şimdi de afet bölgelerinde dolaşıyorum, gene dolaşacağım, gene bu bölgelere gidip vatandaşımla beraber hemhal olacağım.
Bu arada ÇKS başvurularının 8 Mayıs’a kadar uzatıldığı bölgedeki 2,2 milyon çiftçimizin, 8,2 milyon çiftçimizin 8,3 milyar lira tutarındaki destekleme ödemesini öne alarak hızla yapıyoruz.
Ticaret Bakanlığımız deprem fırsatçılarına göz açtırmamak için denetimlerini artırırken, esnaf ve sanatkarımıza da destek veriyor.
Çalışma ve Sosyal Güvenlik Bakanlığımız ülkemizin önde gelen üretim bölgelerinden biri olan deprem yaşanan şehirlerimizdeki çalışanlarımıza yardımcı olacak ve Sosyal Güvenlik Kurumu hizmetlerini kolaylaştıracak adımları atıyor.
Dışişleri Bakanlığımız diplomatik temsilcilerimiz vasıtasıyla yurt dışındaki vatandaşlarımızın ve ülkemize gelecek ekiplerin taleplerini karşılayacak tedbirleri alıyor.
Diyanet camiamızdan madencilerimize, sivil toplum kuruluşlarımızdan iş dünyamıza kadar herkes depremzedelerimizin yükünü hafifletmek için cansiperane gayret sarf ediyor. Tüm kurumlarımıza, kamu görevlilerimize, sivil toplum kuruluşlarımıza ve gönüllülerimize emekleri, fedakârlıkları ve mücadeleleri için buradan bir kez daha teşekkür ediyorum.
Aziz Milletim,
Milletlerin ve devletlerin asırlar boyunca karşılaşabilecekleri ender felaketlerden birini yaşarken, en çok birliğe, beraberliğe, dayanışmaya, vicdana ihtiyacımızın olduğu bir dönemden geçiyoruz. Bozguncuların fitnelerine, yalanlarına, hezeyanlarına kesinlikle itibar etmeden ülkemizden bu felaketin izlerini silmek, insanlarımıza aydınlık bir gelecek kurmak için var gücümüzle çalışıyoruz. Milyonlarca insanımızın deprem felaketinin yıkıntıları önünde acıyla kıvrandığı, diğerlerinin onların acılarını paylaştığı bir ortamda, sırf siyasi çıkar elde etmek için sağa-sola saldıranları görmekten doğrusu üzüntü duyuyorum. Yürekleri kavrulan insanların duygularını istismardan ırkçılığa, fedakarca yürütülen çalışmaları değersizleştirmek için iftiraya ve dezenformasyona kadar her türlü çirkefliğe sergileyenleri şimdilik biz de not ediyoruz.
İnsanlar can derdindeyken, az önce söylediğim gibi SPK önüne gidip siyaset yapanları, öğrencilerimizi kışkırtanları, insanları devletlerine karşı tahrik ederek canla-başla yürütülen faaliyetleri sabote etmeye kalkanları asla unutmayacağız.
Milletimize olan saygımız gereği, şu anda temsil ettiğim makamın gereği, deprem felaketini siyasi ranta dönüştürme peşinde koşanları elbette affetmeyeceğiz, ama onların seviyesine de inmeyeceğiz. Şimdi yaraları sarma, acıları dindirme, yıkılanları yapma, milyonlarca insanımızı yeniden hayata bağlama vaktidir. Vaktimizi, enerjimizi ve imkanlarımızı sadece bunun için kullanıyoruz.
Rabbim ülkemizi ve milletimizi her türlü afetten, beladan, kazadan muhafaza etsin, yar ve yardımcımız olsun diyoruz.
Hepinizi bir kez daha sevgiyle, saygıyla selamlıyorum, kalın sağlıcakla.
 
",2023-02-06,"Severe earthquakes with magnitudes of 7.8 and 7.7, respectively, in Kahramanmaraş province, affected 11 provinces. It was reported that 50 thousand people died and 107 thousand people were injured.",after
Diyarbakır Deprem Bölgesi’nde Yaptıkları Konuşma,2023-02-11,"

Sevgili Diyarbakırlılar,
Değerli Kardeşlerim,
Sizleri sevgiyle, saygıyla selamlıyorum. Öncelikle Diyarbakır’la birlikte depremden etkilenen tüm şehirlerimize tekrar geçmiş olsun diyorum.
Pazartesi günü yaşadığımız 7,7 ardından 7,6 şiddetindeki deprem felaketinden etkilenen illerimizden bir tanesi de malum Diyarbakır’dı. Bu depremler ülkemizin yakın hafızasındaki en büyük felaket olan 1999 depreminden 3 kat daha büyük, 3 kat daha yıkıcı. Yine 1939 Erzincan depreminden de çok daha geniş bir alanda ve çok daha yıkıcı bir afet olarak hesaplanmaktadır. Büyüklükleri 7’nin üzerinde olan 1943 Çankırı, 1953 Çanakkale, 1944 Gerede, 1966 Varto, 1967 Mudurnu, 1970 Gediz, 1976 Muradiye depremlerini de bu depremin yıkıcılığıyla mukayese etmek mümkün değildir. Ardı ardına meydana gelen bu iki depremin kendileri bir yana artçıları dahi ülkemiz deprem envanterinde oldukça üst sıralarda yer alacak seviyededir. Şehirlerimize yaptığımız ziyaretlerde gördüklerimiz ve dinlediklerimiz Türkiye’nin nasıl büyük bir felaketle karşı karşıya olduğunun ispatıdır. Dünyanın önde gelen bilim insanları da ülkemizin yaşadığı depremin büyüklüğü ve yıkıcılığı konusunda hemfikirdir.
Asrın felaketi olarak nitelenen bu deprem neredeyse bin kilometrelik bir alanda hissedilmesine rağmen, asıl 500 kilometrelik bir alanda yıkıma yol açmıştır. Depremin yıkıma yol açtığı şehirlerimiz 13,5 milyon insanımıza ev sahipliği yapıyor. Sarsıntıların hissedildiği, dolayısıyla insanlarımızın deprem tedirginliği yaşadığı mücavir şehirlerle birlikte bu rakam 20 milyona yaklaşıyor. Fay hatlarına yakın bölgelerdeki yerleşim yerlerimizin kimi yerlerinde neredeyse taş üstünde taş kalmadı desek yeridir. Arazilerde oluşan devasa yarıklar karayollarını ve demiryollarını ince bir tel gibi büküp bırakan kaymalar, depremin şiddetinin de işaretleridir.
İkinci deprem gündüz yaşanması sebebiyle nispeten daha az can kaybına yol açtı, ama ilk depremdeki hasarlı binaları tümden yıkarak hasarın ciddi şekilde artmasına yol açmıştır. Yıkılan binaların yanı sıra, sayılarını yüz binlerle ifade edebileceğimiz binada hasarları sebebiyle oturulamaz hale gelmiştir.
Şu ana kadar deprem bölgesindeki toplam can kaybı 21 bin 43’e ulaşmıştır. Ayrıca, 80 bin 97 insanımız da yaralı olarak kurtarılmıştır. Bu depremde maalesef Diyarbakır’da 7’si tamamen yıkık 320’ye yakın bina kullanılamaz hale gelmiş, 255 kardeşimiz vefat etmiş, 901 kardeşimiz yaralı olarak hastaneye kaldırılmıştır. Deprem bölgesinin tamamında hayatını kaybeden kardeşlerimize Allah’tan rahmet, ailelerine, sevenlerine ve yakınlarına sabr-ı cemil diliyorum. Yaralılarımızın her birine acil şifalar niyaz ediyorum.
Şehirlerimizin bir kısmında arama-kurtarma faaliyetleri tamamlandı, bir kısmında ise çalışmalar tüm hızıyla sürüyor. Çalışmaların sonlandırıldığı bölgelerdeki ekipleri yıkımın daha ağır olduğu Kahramanmaraş, Hatay ve Adıyaman illerimize aktarıyoruz.
Çarşamba günü Kahramanmaraş ve Hatay’ı, dün Adıyaman’ı yerinde gördük, aksaklıkları tespit edip gereken talimatları verdik. İnşallah buralardaki çalışmaları da hızla bitirerek ölü veya diri enkaz altında hiçbir vatandaşımızı bırakmayacağız. Ardından da hızla enkaz kaldırma ve yeniden inşa faaliyetlerine başlayacağız. Yüzbinlerce konutu altyapısı ve üstyapısıyla yeniden inşa edecek, daha doğrusu depremde büyük yıkıma uğrayan şehirlerimizi yeni baştan kuracak planlamaları yapıyoruz. Birkaç haftaya kadar da somut adımları atmaya başlayacağız. Daha evvel Van, Elazığ, Malatya ve İzmir’deki depremlerde Kastamonu, Bartın, Sinop, Giresun şehirlerimizde yaşanan sel felaketlerinde, Antalya ve Muğla’da yaşanan yangınlarda, velhasıl tüm felaketlerde nasıl insanımızın yanında olduysak inşallah buralardaki yaraları da kısa sürede halledeceğiz. Bir yıl inşallah ben süre bekliyorum, bir yıl içerisinde inşa ve ihya çalışmalarını halledeceğiz. Az önce saydığım illerde deprem ve sel felaketlerinde nasıl bu işleri başardıysak, inşallah Diyarbakır’da da, diğer dokuz vilayetimizde de bunları başaracağız.
Devletimizin tüm imkânlarını seferber etmiş durumdayız. Sadece Hazine Maliye’den bu işler için 100 milyar ayırmış durumdayız. Bize güvenin, bize inanın, biz vatandaşımızı darda, yoklukta, sokakta bırakmadık ve bırakmayız. AFAD’ımızla, Kızılay’ımızla, belediyelerimizle, sivil toplumumuzla, gönüllülerimizle topyekûn deprem seferberliği içindeyiz. Hâlihazırda yurt dışından gelen ekiplerle birlikte 160 bin personel 10 ilimizde bilfiil çalışılıyor. Kurumlarımız ve hayırseverlerimiz seyyar mutfak ve aşevleri vasıtasıyla depremzedeler ile yardım ekiplerimize sıcak yemek sağlıyor. Askerimiz, polisimiz, jandarmamız güvenliği sağlama yanında yardımların etkin bir şekilde dağıtılması için de canla başla çalışıyor.
Maalesef bazı odaklar, siyasi parti olabilir, STK’lar olabilir, ahlaksızca, edepsizce bu birlik beraberliğin tavan yapması gereken bir dönemde bile hâlâ bunlar saldırının peşinde. An, birlik olma anıdır, beraberlik içerisinde olma zamanıdır. Ve bugüne kadar birçok deprem, sel, yangın felaketlerini nasıl başardıysak, hallettiysek Allah’ın izniyle bugün de bunları halletme iradesine bu iktidar sahiptir, hiç endişeniz olmasın.
Türk Silahlı Kuvvetlerimiz, diğer güvenlik birimlerimize ait gemiler, uçaklar, helikopterler, insansız hava araçları, ülkemizin dört bir yanından on binlerce iş makinesi bölgede faaliyet yürütüyor. Farklı sorumluluk alanlarına rağmen tüm kamu kurumlarımızdan binlerce personel büyük bir fedakârlıkla bölgede insanımıza hizmet ediyor. Soğuğa, ayaza, uykusuzluğa ve daha pek çok zorluğa rağmen cansiperane bir şekilde gayret gösteren tüm ekiplerimize, gönüllerimize teşekkür ediyorum. Reklam, şöhret, çıkar veya gündem olma peşinde koşmayan o gizli kahramanların hakkını ödeyemeyeceğimizi çok iyi biliyoruz. Türkiye Cumhurbaşkanı olarak Rabbim hepsinden razı olsun diyorum.
Bu zor günlerimizde arama-kurtarma ekiplerini göndermek suretiyle milletimizle dayanışma sergileyen tüm dost ve kardeş ülkelere de şükranlarımı sunuyorum.
Kardeşlerim,
Acımız ne kadar büyük olursa olsun, devlet-millet sırt sırta vererek bütün bu sıkıntıların üstesinden geleceğimize yürekten inanıyorum. Artık her şehrimizin uygun yerlerinde yaygınlaşan çadır kentlerimizin yanı sıra konteyner ve prefabrik yapılardan oluşan barınma merkezlerinin kurulumuna ayrıca başladık. Diğer illerimize gitmek isteyen depremzedeleri belli bir plan dahilinde otellere, yurtlara ve kamu misafirhanelerine yerleştiriyoruz.
Bugün buradan bir şeyi daha açıklıyorum, o da şu: Üniversitelerimizin tamamının Kredi Yurtlar Kurumu’na ait yurtlarını bu işler için kullanacağız, zira yaz mevsimine kadar üniversitelerimizi şu anda bir defa tatil ediyoruz, tamamen uzaktan eğitimle yoluna devam edecekler. Ve üniversitelerimizi bu noktada tadil ederek Kredi Yurtlar Kurumu’nun yurtlarını inşallah misafirhane gibi kullanacağız.
İki gün önce Osmaniye’deydim, 2 bin 200 kişilik yurt binası pırıl pırıl ve Osmaniye’deki bütün vatandaşlarımızı, depremzedelerimizi o yurtta ağırladılar, yeme-içme, her şey orada ve ben oradaki vatandaşlarımın mutluluğuna şahit oldum. Burada da şu anda 6 bin 663 kapasite var. Şimdi buradaki yurtlarımıza da aynı şekilde almaya başlayıp böylece çadırlardan da buralara transfer etmiş olacağız.
Diğer illerimize gitmek isteyen depremzedeleri belli bir plan dahilinde otellere, yurtlara ve kamu misafirhanelerine yerleştiriyoruz. Bu tür yerler ve konteyner kentler dışında ev kiralayarak barınmayı tercih edecek vatandaşlarımıza taşınma ve kira yardımına da ayrıca başlıyoruz.
Türk Hava Yollarımız, deprem bölgesine giden ekiplerin ve oralardan da diğer illerimize ulaşmak isteyen vatandaşlarımızın intikallerini yine belirli bir sistem dahilinde ücretsiz olarak gerçekleştiriyor.
Deprem bölgesinde ikamet eden veya deprem bölgesi illerinin nüfusuna kayıtlı 13 binin üzerindeki yükümlü askerimizin Mart ve Nisan celpleri de Mayıs’a ertelenmiştir. Yani 13 binin üzerindeki yükümlü askerimizin Mart ve Nisan celpleri Mayıs ayına ertelenmek suretiyle burada böyle bir ertelemeyi, ara vermeyi gerçekleştirmiş olduk.
Birincisi; bölgeye gönderilecek yardımların mutlaka AFAD birimleriyle irtibatlı şekilde toplanması ve nakledilmesidir. Ayni yardımlarda herhangi bir sıkıntımız söz konusu değildir, AFAD’ın koordinesinde bunlar gerçekleştirilmektedir. Aksi takdirde bu yardımların heba olup gitmesi tehlikesi ortaya çıkmaktadır.
İkincisi; depremzedelere nakli yardımda bulunmak isteyen vatandaşlarımızın bunu AFAD hesapları üzerinden gerçekleştirmelerinin en sağlıklı ve isabetli yöntem olduğudur. Maalesef böyle kara günlerde bile milletimizi dolandırmaya teşebbüs edecek kadar insanlıktan nasibini almamış alçaklar çıkabiliyor. İşte olağanüstü hal ilan ettik, Parlamentomuzdan da bu geçti mi? Geçti. Şimdi bu ne demektir? Artık bu tür atılacak adımlarda yağmalama veyahut da kaçırma, bu tür işleri yapanlar devletin o güvenli elinin sırtlarında olduğunu bilmeleri lazım.
Uluslararası camiadan da hem taziye mesajları hem de maddi-manevi destek teklifleri gelmeye devam ediyor.
Milletimizden devletine ve Hükümetine güvenmelerini istiyorum. Biz bu coğrafyadaki bin yıllık tarihinde nice badireyi atlatmış büyük bir milletiz. Biz işgal girişiminden darbe ve teröre kadar nice saldırının üstesinden gelmiş bir devletiz. Biz bir daha ayağa kalkamaz diyenleri defalarca hüsrana uğratmış bir ülkeyiz. Biz bugüne kadar milletine verdiği tüm taahhütleri yerine getirmiş, sözünün eri bir hükümetiz. İnşallah bu zor günleri de geride bırakacağız.
Bir kez daha Diyarbakırlı kardeşlerime geçmiş olsun dileklerimi ifade ediyorum ve 1 yıl içinde Allah'ın izniyle bu yıkılan konutları yeniden inşa ve ihyayı gerçekleştireceğiz.
Rabbim bizleri bir daha böyle imtihanlarla yüz yüze bırakmasın diyorum.
Teşekkür ediyorum.
",2023-02-06,"Severe earthquakes with magnitudes of 7.8 and 7.7, respectively, in Kahramanmaraş province, affected 11 provinces. It was reported that 50 thousand people died and 107 thousand people were injured.",after
Adıyaman Deprem Bölgesi’nde Yaptıkları Konuşma,2023-02-10,"

Millet olarak tarihimizin en büyük felaketlerinden biriyle karşı karşıyayız. Pazartesi günü ardı ardına yaşanan önce 7.7, ardından 7.6 büyüklüğündeki depremlerle maalesef çok büyük kayıplarımız oldu.
Öncelikle, 10 ilimizde ciddi yıkımlar oldu, tabii önceki gün depremin merkezi olan Kahramanmaraş ile Hatay ve Adana illerimizi ziyaret ederek oradaki durum tespitlerini yaptık. Dün de Gaziantep, Osmaniye ve Kilis’teydim, orada yine durum tespitlerini yaparak depremzede kardeşlerimle bir arada odluk. Şimdi Adıyaman’dayız ve buradan da biraz sonra Malatya’ya hareket edeceğiz.
Öncelikle Adıyaman’a ve tüm Adıyamanlı kardeşlerime başsağlığı diliyorum, yaralılarımıza Rabbimden acil şifalar temenni ediyorum.
Yaşadığımız acıyı tarif etmekte kelimelerin kifayetsiz kaldığını gayet iyi biliyorum. Maalesef son tespitlere göre 10 ilimizde hayatını kaybeden vatandaşlarımızın sayısı 18 bin 991’e yükseldi, kurtarılanların sayısı 75 bin 523’e ulaştı. Ayrıca, bölgeden 76 binin üzerinde vatandaşımız talepleri üzerine ülkemizin diğer illerine tahliye edilmiştir, gönderilmiştir.
Adıyaman’da ise yıkılan 1.944 binada 3 bin 225 vatandaşımız vefat ederken, 12 bin 432 vatandaşımız da yaralı olarak kurtarılmıştır. Vefat eden kardeşlerime Rabbimden rahmet diliyorum. Biliyoruz ki bizim inancımıza göre bu tür afetlerde vefat edenlerin makamı şehadettir, şehitliktir.
Depremde hayatını kaybeden tüm kardeşlerimizin, yakınları itibariyle söylüyorum, inşallah bu binaların hepsini bir yıl içerisinde yetiştirmekte kararımız var. Gerek Bakanımıza, gerek ilgili birimlerimize bu konuda gerekli talimatları verdim.
Deprem anından itibaren devletimiz tüm kurumları, personeli, teçhizatı, araç-gereçleriyle, arama-kurtarma ve yardım faaliyetleriyle alanda olmuştur. Depremin yıkım etkisi 10 ilimize ve 500 kilometrelik bir alana yayıldığı için işimiz maalesef çok zor oldu. Buna bir de bölgede ilk müdahaleyi ve organizasyonu yapacak kamu görevlilerinin çoğunun ya kendisinin, ya ailesinin yıkımlar altında kalması da eklenmiştir. Bölgenin yakın dönemde rastlamadığımız şiddette bir kış yaşıyor olması da bir diğer engel olarak karşımıza çıkmıştır. Yolların bir kısmı depremin yol açtığı yıkıntılar, bir kısmı hava şartları, bir kısmı da dışarıdan gelen ve içeride yoğunlaşan araçlar sebebiyle ciddi bir trafik yüküne maruz kalmıştır. Tüm bu olumsuzluklara rağmen, milletimizle birlikte devletimizin tüm imkânlarını deprem bölgesine AFAD’ın koordinesinde yönlendirdik. Ülkemizin diğer tüm şehirlerindeki kamu imkânlarını deprem bölgesi için harekete geçirdik.
Afet bölgesi ve olağanüstü hal ilanı kararı aldık. Bununla, bazı maalesef kendini bilmezler soygun yapıyorlar, marketleri soyuyorlar, işyerlerine saldırıyorlar, bazıları da maalesef suiistimaller peşinde koşuyorlar, olağanüstü hal ile devlet bu konudaki yetkileri eline almış ve bundan sonraki süreçte bu suiistimalleri yapanlar yakalandığı anda bunlara gerekli olan müeyyideler uygulanacaktır.
Tabii bu süreçte bazı eksiklikler, aksaklıklar da yaşanmıştır, ama devletimiz ve milletimiz tüm imkânlarıyla depremzedelerin imdadına koşmuştur. Örneğin, Adıyaman’da ilk andan itibaren Ulaştırma Bakanım Adil Bey burada olmuştur, ardından daha sonra Kilis’ten Mehmet Muş Bakanım da buraya oradaki görevi bittikten sonra gelmiş ve iki bakanımın riyasetinde burada çevre illerden, değişik illerden gelen valilerimizle birlikte buradaki çalışmalar yürütülmeye başlanmıştır ve yürüyor.
Her zaman önceliğimiz insan olmuştur, can olmuştur ve bizim bunu istismara fırsat vermeyeceğimiz ve bu konudaki samimiyetimiz kimse tarafından Allah’ın izniyle sorgulanamaz. Bunun için ülkemizdeki resmi-sivil tüm arama-kurtarma ekipleriyle, dünyanın dört bir yanından gelen arama-kurtarma ekipleriyle bu çalışmalar sürüyor. Şu ana kadar 94 ayrı ülkeden gelen yardım teklifleri çerçevesinde ekipler ülkemize gelmeyi sürdürüyor. Yıkım öylesine büyük bir alanda öylesine çok binayı etkilemişti ki, yaklaşık 30 bini eğitimli arama-kurtarma personeli olmak üzere 141 binden fazla kişiyle belki de dünyanın en büyük arama-kurtarma ekibini bölgeye toplamamıza rağmen maalesef müdahaleleri arzu ettiğimiz hıza ulaştıramadığımız bir gerçektir.
Milletimiz şahittir ki, değerli kardeşlerim; bakanlıkları, belediyeleri ve diğer tüm kurumlarıyla devletimiz de, hangi görüşten olursa olsun tüm sivil toplum kuruluşlarımız da, deprem bölgesi dışındaki vatandaşlarımızın her biri de, dünyanın dört bir yanından dostlarımız ve kardeşlerimiz de depremzedelerimizin yanında olmak için var gücüyle gayret göstermiştir.
Yıkımın nispeten sınırlı kaldığı Şanlıurfa ve Kilis illerimizde arama-kurtarma çalışmaları tamamlanmış, enkaz kaldırma çalışmalarına geçilmiştir. Diğer illerimizdeki arama-kurtarma çalışmalarını altında insan olan hiçbir bina bırakmayacak kararlılıkla sürdürüyoruz.
Şunu özellikle ifade etmek isterim: Bir yıl içerisinde inşallah bu yıkılan binaları yeniden elimizdeki tip projelerle inşa edecek ve sahiplerine teslim edeceğiz. Bu arada, 10’ar bin lira vatandaşlarımıza vereceğiz. Bütün bunların yanında, çadırlarda kalmayan, kalmak istemeyen vatandaşlarımıza da kira bedelini ödemek suretiyle konutlara geçmelerini sağlayacağız. İster Adıyaman’da gidilebilecek konutlar varsa oralarda kira olarak veya farklı illere geçmek suretiyle farklı illerde de kiralama suretiyle bir yıl itibarıyla buralarda benim vatandaşlarım kalabilecek, bu arada da biz inşallah buradaki konutları inşa etmiş olacağız, yapmış olacağız.
Tabii bütün bunlarla deprem bölgesinin her yerinde arı gibi çalışan ekiplerimizin, kamu görevlilerimizin, sivil toplum mensuplarımızın, gönüllerimizin gayretine sahibiz. Gençlerimizin deprem bölgesindeki çalışmalara yardımcı olmak için nasıl çırpındığına bizzat şahidiz.
Aynı şekilde deprem yıkıntısı altında kalmasına devam eden artçı sarsıntılar sebebiyle evine girememesine rağmen milletimizin de metanetine bizzat şahidiz; Allah milletimden razı olsun.
Bu millet mütevekkil bir millet. Bu millet bu tür belaları, felaketleri çok yaşadı, ama hepsinde de kendileriyle 20 yıllık iktidarımız döneminde hep baş başa kaldık. Ve bunları Van’da yaşadık, Bingöl’de yaşadık, aynı şekilde Elazığ’da yaşadık, Malatya’da yaşadık, aynı şekilde yine Giresun’da yaşadık, Kastamonu’da yaşadık, İzmir depreminde yaşadık, şu anda aklıma gelmeyen tüm deprem felaketiyle sarsılan illerimizde hep kendileriyle bir arada olduk ve verdiğimiz sözü verdiğimiz zamanda yerine getirerek konutlarını kendilerine teslim ettik. Şimdiden hazırlıklara başladık, gerek Bakanıma, gerek TOKİ’ye gerekli talimatları vererek rezerv alanlarının tespit edilerek buralarda süratle inşaatların başlatılmasını, enkazların da bir taraftan kaldırılası talimatını verdik.
Bu arada tabii değişik yerlerden mevcut otellerde iskân talepleri var. Burada da eğer vatandaşlarımız oralara yerleşmek isterse bu konuda da oralarda kendilerini iskân edebiliriz.
Türk Hava Yollarımız, diğer hava yolları hem giden yardım ekipleri, hem oradan gelecek depremzedeler için bölgeyle ücretsiz, bunun altını çiziyorum, Türk Hava Yolları ücretsiz olarak gideni de, geleni de getirmek durumundadır, bunların da gerekli talimatı kendilerine verilmiştir. Bundan da ekranları başında bizi izleyen milletim haberdar olsun.
Seyyar mutfaklar, aşevleri, gönüller aracılığıyla depremzedelere ve yardım ekiplerimize sıcak yemek sağlıyoruz.
Ordumuz, polisimiz, jandarmamız gerek güvenliğin temini, gerekse yardım faaliyetlerinin yürütülmesinde aktif rol alıyor. Hâlihazırda Türk Silahlı Kuvvetlerimiz ile diğer güvenlik birimlerimize ait 26 gemi, 75 uçak, 81 helikopter, ayrıca her çeşitten 12 binden fazla iş makinesi gece-gündüz demeden bölgede çalışıyor.
Tabii bu arada ben halkımdan, tüm vatandaşlarımdan gerek deprem bölgesinde, gerek bölge dışında bu işin istismarını yapan hangi kurum ve kuruluş olursa olsun, hangi siyasi olursa olsun lütfen bunlara inanmayın. Böyle bir zamanda, böyle bir durumda, birlik ve beraberliğin olması gereken bir zamanda bunu istismar edenlere prim vermeyin. Çünkü bu millet asildir, bu tür soysuzlara da gereken cevabı inşallah gerekli zamanda verecektir.
Şu anda ülkemizin dört bir yanından ve yurt dışından deprem bölgesine yardım malzemeleri yağıyor. Allah bu yardımları gönderen herkesten razı olsun. Deprem bölgesindeki yardımların belirli bir plan içinde toplanması, gönderilmesi ve dağıtılması gerekiyor, aksi takdirde verilen emekler heba olur gider.
Buradan tüm vatandaşlarıma tekrar sesleniyorum; AFAD’la veya bölge yardım faaliyeti yürüten Kızılay başta olmak üzere diğer kurumlarla irtibata geçmeden lütfen rastgele yardım toplayıp yola çıkarmayın. Çünkü şu anda bölgede en büyük problem; dışarıdan gelen on binlerce aracın yol açtığı trafik ve bunların taşıdığı yardımların lojistiğinin sağlanmasıdır. Temel ihtiyaçlar konusunda herhangi bir sıkıntı yaşanmadığını biliyoruz. Önümüzdeki günler, haftalar ve aylar boyunca sürecek ihtiyaçların planlı ve bilinçli bir yardım faaliyetiyle karşılanması çok önemlidir. Nakdi yardımların AFAD üzerinden yapılması, istismarları ve tereddütleri ortadan kaldıracak bir yöntemdir. İş dünyamızdan milletvekillerimize, öğrencilerimizden esnaflarımıza kadar her kesimden insanımızın AFAD hesaplarına yaptıkları yardımların her kuruşu deprem bölgesindeki faaliyetler için harcanmaktadır.
Yüzbinlerce konutuyla, altyapısıyla-üstyapısıyla şehirlerimizin yeniden inşası sürecinde de devlet hazinesinin yanı sıra hem milletimizin, hem de dünyanın desteğine ihtiyacımız olacak. Gönlü zengin herkesin kendi imkânınca yapacağı katkıyla bu süreçte devletin yanında yer alacağından şüphe duymuyorum.
Devletimiz daha önce, tekrar ediyorum; Elazığ, Malatya, İzmir ve Van’daki depremlerde, Antalya ve Muğla’daki yangınlarda, Kastamonu, Sinop, Bartın ve Giresun’daki sellerde, velhasıl diğer afetlerde yaraları en kısa sürede sardıysa inşallah burada da aynısını yapmaya muktediriz. Bu çerçevede ilk etapta AFAD acil yardım ödeneğinden inşallah az önce ifade ettiğim destekleri vereceğiz ve hane başına taşınma yardımıyla birlikte 15 biner lira vermenin hazırlığını yapıyoruz. Bu hanelerdeki vatandaşlarımızdan konteyner kentler dışında barınacaklara özellikle kira yardımını inşallah yapacağız. Hiçbir vatandaşımızın mağduriyetine meydan vermeyecek şekilde bu yardımları giderek yaygınlaştırarak sürdüreceğiz.
Milletçe birlik ve beraberlik içinde hareket ettiğimiz müddetçe Allah’ın izniyle bu imtihanın da üstesinden alnımızın akıyla geleceğimize inanıyorum. Önce yüreklerdeki yangını söndürmekle işe başladık, deprem bölgesi başta olmak üzere ülkenin yeniden ayağa kalkmasını sağlayacak kapsamlı bir program hazırlıyoruz. Milletimiz deprem yıkıntıları altında inlerken yağmacılık yapanlara da, bu acıyı siyasi yağmaya dönüştürmek isteyen fırsatçılara da müsaade etmeyeceğiz.
Adıyamanlı kardeşlerime bir kez daha geçmiş olsun dileklerimi ifade ediyorum. Rabbim insanımızı bir daha böyle ağır imtihanlarla karşı karşıya bırakmasın.
Depremin ilk anlarından itibaren gerek Adıyaman’da, gerekse diğer illerimizde fedakârca çalışan ekiplerimize, gönüllülerimize, sivil toplum kuruluşlarımıza teşekkür ediyorum.
Dost, kara günde belli olur diyerek milletimizin yardımına koşan tüm dost ve kardeş ülkelere de şahsım, milletim ve ülkem adına şükranlarımı sunuyorum.
Teşekkür ediyorum.
",2023-02-06,"Severe earthquakes with magnitudes of 7.8 and 7.7, respectively, in Kahramanmaraş province, affected 11 provinces. It was reported that 50 thousand people died and 107 thousand people were injured.",after
Devlet Bilgi Koordinasyon Merkezi’nden Depreme İlişkin Olarak Yaptıkları Konuşma,2023-02-07,"

Aziz Milletim,
Değerli Basın Mensupları,
Sizleri sevgiyle, saygıyla selamlıyorum. Milletçe tarihimizin en acı günlerini yaşıyoruz.
Kahramanmaraş’ın Pazarcık ve Elbistan ilçeleri merkezli olarak gerçekleşen iki büyük deprem, yaklaşık 13,5 milyon vatandaşımızın yaşadığı geniş bir çevredeki 10 ilde büyük yıkıma yol açtı. Sabah 04:17’de meydana gelen Pazarcık merkezli depremin şiddeti, monent tensör analizine göre 7,7 iken, 13:24’te meydana gelen Elbistan merkezli depremin şiddeti, 7,6 olarak ölçüldü. Uzmanlar bu iki depremi birbirinden bağımsız, ama birbirini tetikleyen ve dünyada örneği olmayan istisnai yer hareketleri olarak tarif ediyor.
Her iki deprem de yeryüzünde 7 kilometre gibi yıkımın şiddetini katlayarak artıran bir yakınlıkta yaşanmıştır. Kırılan fayların genişliği itibarıyla da bu depremler benzerlerine göre çok geniş bir alanda çok büyük yıkıma sebebiyet vermiştir. Dolayısıyla sadece Cumhuriyet tarihimizin değil, coğrafyamızın ve dünyanın en büyük felaketlerinden biriyle karşı karşıyayız. Devletimiz, tüm kurumları, kuruluşları, personeli, aracı, gereci, imkânlarıyla depremin ilk anından itibaren seferberlik ruhuyla felaket bölgelerinde çalışmaya başlamıştır.
Depremin 10 ilimize yayılan yıkım etkisini göz önüne alarak, ülkemizin dört bir yanındaki uzman personelimize ve araçlara hemen bölgeye hareket etme talimatı verdik. Hava şartlarının çıkardığı zorluklara rağmen ekiplerimiz felaket bölgesine ulaşmak ve çalışmalara katılmak için fedakârca mücadele etmiştir. Çok sayıda artçı sarsıntının hasar gören binalarda ortaya çıkardığı tehlikeler de çalışmaları olumsuz yönde etkiliyor. Şartların zorluğuna bakmadan devletimizin tüm imkânlarını kullanarak vatandaşlarımızın ve gönüllülerin de desteğiyle arama-kurtarma çalışmalarını hızla sürdürüyoruz. Hâlihazırda, 53 bin 317 arama-kurtarma görevlimiz ile destek personelimiz enkaz bölgesinde çalışıyor, yurt içinden ve yurt dışından gelen ilave ekiplerle bu sayı her geçen saat artıyor. Çok daha fazla sayıda kamu görevlisi, sivil toplum kuruluşu görevlisi ve gönüllü de yardım çalışmalarında yer alıyor.
Depremden kurtulan felaketzedelerin barınmadan giyeceğe, yiyecekten ısınmaya kadar tüm ihtiyaçlarını karşılamaya yönelik tedbirleri de adım adım hayata geçiriyoruz. Şu ana kadar 54 bin çadır, 102 bin yatak ve diğer ihtiyaç malzemeleri afetzedelere ulaştırılmak üzere bölgeye gönderildi. Felaketin yaşandığı her ilimize mevcut yöneticilerimizi desteklemek için ilave vali ve kaymakamlar görevlendirdik.
Ülkemizin 81 vilayetindeki kamu kurumlarının yöneticilerinin tamamı kendi şehirlerinde deprem bölgesiyle ilgili yürütülecek çalışmalar konusunda yoğun bir gayret içerisindedir. Ayrıca, her ilimizde bir bakanımız yürütülen faaliyetlere nezaret ediyor. Cumhurbaşkanı Yardımcımız Fuat Oktay da AFAD Merkezi’nde çalışmalarını koordinasyonunu yürütüyor. Biz de sahadaki arkadaşlarımızla sürekli irtibat içinde Cumhurbaşkanlığı Kriz Merkezi üzerinden gelişmeleri anbean takip ederek, gereken müdahaleleri yapıyoruz. Acil yardım ve destek faaliyetleri için ilk etapta hemen 100 milyarlık bir kaynağı kurumlarımızın emrine tahsis ettik.
Dün AFAD’da yaptığımız basın toplantısında da ifade ettiğim gibi, ulaşım ve iletişim hatlarının açık tutulması hayati öneme sahiptir. Çetin kış şartları sebebiyle deprem bölgesine arama-kurtarma ekip ve ekipmanlarıyla yardım malzemelerinin ulaştırılmasında halen zorluklar yaşanıyor. Bunun için zorunlu olmadıkça kimsenin deprem bölgesine giden ve deprem bölgesi içindeki yolları kullanmamasını, telefon görüşmelerinin de acil ihtiyaçlar dışında yapılmaması gerektiğini tekrar hatırlatıyorum. Bölgedeki havalimanlarımızın bir kısmını sadece yardım uçuşlarına tahsis ettik. Sağlıkta bölgeye bine yakın ambulans, 241 UMKE timi ve iki ambulans uçakta görevli toplamda 5 bin sağlık personeli aktarılmıştır.
Ülkemizin her yerindeki vatandaşlarımız ihtiyaç halinde stoklarımızın güçlü tutulmasını sağlamak için kan bağışı yapıyor. İçişleri Bakanlığımıza ve Türk Silahlı Kuvvetlerimize mensup olarak güvenlik güçlerimizden çok sayıda personel, arama-kurtarma çalışmalarında görevlendirildi. Türk Silahlı Kuvvetlerimiz, kara unsurlarındaki binlerce personelinin yanı sıra, deniz kuvvetlerimizin 10 gemisi, hava kuvvetlerimizin 54 yüksek kapasiteli kargo uçağı dâhil, tüm imkânlarıyla arama-kurma, tahliye ve yardım malzemelerinin nakli çalışmalarında yer almaktadır.
Emniyet Teşkilatımız tüm unsurlarıyla zaten sahadadır. Jandarmamız binlerce uzman personelinin yanı sıra, 26 kargo uçağıyla, Sahil Güvenlik Komutanlığımız, gemi ve botlarıyla afet bölgesinin her yerinde görev başındadır. Güvenlik korucularımız da bu çalışmalara aktif olarak katılmaktadır.
Depremin geniş bir alana yayılan etkilerinin daha hızlı ve detaylı tespiti için insansız hava araçlarımızı da devreye aldık.
Ülkemizin dört bir yanından arama-kurtarma eğitimi ve donanımı olan binlerce gönüllümüz, AFAD’ın koordinasyonunda bölgeye akın etmektedir.
Bakanlıklarımıza bağlı birimlere ilave olarak, parti ayrımı gözetmeksizin tüm belediyelerimiz ellerindeki araç-gereçleri ve yardım malzemelerini bölgeye göndermektedir. Altyapının yeniden ayağa kaldırılmasında görev alacak binlerce iş makinası, ülkemizin dört bir yanından bölgeye doğru hareket halindedir. Sivil toplum kuruluşlarımızın depremin ilk anından itibaren gösterdikleri samimi gayretin de yakın şahidiyiz.
Arama-kurtarma çalışmalarında mesafe kat edildikçe, maalesef ölü ve yaralı sayımız da artıyor. Şu anda 3 bin 549 vefatımız, 22 bin 168 yaralımız var. En büyük tesellimiz, şu ana kadar 8 binin üzerinde vatandaşımızın enkaz altından sağ olarak kurtarılmış olmasıdır. Enkaz altından çıkartılan yaralılar, bölgedeki ilk müdahalelerinin ardından Mersin, İstanbul ve Ankara başta olmak üzere, ülkemizin diğer yerlerindeki hastanelere gönderilerek tedavi altına alınıyor.
Hayatını kaybeden vatandaşlarımıza Allah’tan rahmet, yakınlarına ve milletimize baş sağlığı, yaralılarımıza acil şifalar diliyorum.
Yaşadığımız bu büyük felaketin milletimizce çektiğimiz acısına hürmeten, dünden başlayarak önümüzdeki Pazar gününe kadar bir hafta süreyle milli yas ilan ettik.
Aziz Milletim,
Bölgedeki arama-kurtarma çalışmaları devam ederken, kurumlarımızın her biri kendi sorumluluk alanlarıyla ilgili ilave tedbirleri alıyor ve kamuoyuna duyuruyor. Bu çerçevede, ülke genelindeki okullarda 13 Şubat’a, afet bölgesindeki okullarda, 20 Şubat’a kadar eğitim-öğretime ara verildi.
Kamuda, özellikle tüm uygun binalar, afetzedelerin barınma ihtiyaçları için tahsis edildi. Afet bölgesine yakın yerlerden başlayarak kış sezonu sebebiyle zaten faaliyetlerine ara vermiş olan otellerin, afetzedelerin hizmetlerine sunulması için gereken planlamalar yapılıyor. Sadece Antalya bölgesinde 50 bin yatak bu amaçla hazırlanmıştır.
Dağıtım hatları hasar gördüğü için veya tedbiren kesilen elektrik ve doğal gaz akışının kontrollü bir şekilde sağlanmasına yönelik çalışmalar sürüyor. Haberleşmede kesinti yaşanmamasını sağlamak amacıyla bölgeye uydu iletim terminalleri gönderildi. Ulaşımın aksamasına yol açan yıkımların olduğu yerlerde trafik akışını sağlamaya matuf düzenlemeler yapılıyor.
Devlet ve millet el ele vermiş, bu tarihi felaketin üstesinden gelmeye çalışırken, yalan haberler ve çarpıtmalarla insanımızı birbirine düşürmeye niyetlenenleri yakından takip ediyoruz. Gün, onlarla tartışma günü değildir. Günü geldiğinde şu anda tuttuğumuz defteri de açacağız. Savcılarımız bu tür insanlık dışı yöntemlerle sosyal kaos çıkarmaya tevessül edenleri belirleyip, gereken işlemleri süratle yapıyor.
Şu ana kadar 70 ayrı ülke ve 14 uluslararası kuruluştan yardım teklifi aldık. Bizi telefonla arayan 18 devlet ve hükümet başkanıyla görüştük. Ülkemizin bu zor gününde yardım desteğini ve yardım teklifini iletmek üzere bizleri arayan, mesaj gönderen, açıklama yapan tüm dostlarımıza, tüm devlet ve hükumet başkanlarına teşekkür ediyorum. Uluslararası toplumun desteği, gelecek yardımların mahiyetinden ziyade, moral etkisiyle bizim için kıymetlidir. Dualarıyla milletimizin yanında yer alan gönüllü coğrafyamızın dört bir yanındaki her bir kardeşimize de şükranlarımı sunuyorum.
Deprem yaralarının sarılmasına yardım etmek isteyen vatandaşlarımızı ve iş dünyamızı AFAD hesaplarına bağışta bulunmaya davet ediyorum. AFAD’ın ülkemizin önde gelen tüm bankaları ve katılım şirketlerinde bulunan Türk Lirası ve döviz hesaplarına yapılan havalelerden herhangi bir ücret alınmayacaktır.
Bununla birlikte yaşadığımız deprem afetinin ve etkilerinin vahameti fevkalade tedbirler almamızı zorunlu hale getirmektedir. Depremin yaşandığı 10 ilimizi genel hayata etkili afet bölgesi olarak ilan ediyoruz. Arama-kurtarma faaliyetlerinin ve sonrasındaki çalışmaların süratle yürütülebilmesini temin için Anayasanın 119. maddesinin bize verdiği yetkiye dayanarak olağanüstü hal ilan etme kararı aldık. Deprem yaşanan 10 ilimizi kapsayacak ve üç ay sürecek bu kararla ilgili Cumhurbaşkanlığı ve Meclis süreçlerini hızla tamamlayacağız.
Aziz Milletim,
Sadece ülkemizin değil dünyanın en büyük felaketlerinden birinin yaşadığımızın bilinciyle ülkenin ve milletin tüm imkânlarını planlı ve etkin şekilde harekete geçirmenin gayreti içindeyiz. Felaket alanının büyüklüğü, yıkımın ağırlığı, olumsuz hava şartları gibi sebeplerle arama-kurtarma ve yardım çalışmalarında arzu ettiğimiz hıza ulaşamadığımız yerler elbette vardır. Ama afetten etkilenen vatandaşlarımız şundan emin olsun ki; devlet, kendisine el uzatmak, canını kurtarmak, hayatını kolaylaştırmak için tüm gücüyle çalışmaktadır. Zorlukları birer-birer aşarak erişmedik yıkıntı, kaldırmadık enkaz, karşılanmadık ihtiyaç bırakmayacak bir kararlılıkla sahaya yükleniyoruz. Bugüne kadar nice badireleri devlet-millet dayanışmasıyla geride bırakmış bir ülke olarak, inşallah deprem felaketinin yol açtığı yıkımın da üstesinden geleceğiz. Önceliğimiz; arama-kurtarma çalışmalarını hızlandırmak ve bununla birlikte acil yardımları yerine ulaştırmaktır. Ardından enkaz kaldırma, sonrasında yeniden inşa faaliyetlerine de süratle başlayacağız.
Değerli Kardeşlerim,
Bu arada Katar 10 bin konteyner şu anda ülkemize gönderme hazırlığı içerisinde. Aynı şekilde şu anda yine birçok yerlerde bizim acil olarak yardımımızı ulaştıracağımız birçok konteynerin dışında karavanlar da merkeze ulaşmakta ve bu karavanları da yine acil ihtiyacı olan ailelere tahsis edeceğiz.
Allah ülkemizin ve milletimizin yardımcısı olsun.
Teşekkür ediyorum.
 
",2023-02-06,"Severe earthquakes with magnitudes of 7.8 and 7.7, respectively, in Kahramanmaraş province, affected 11 provinces. It was reported that 50 thousand people died and 107 thousand people were injured.",after
AK Parti Grup Toplantısı'nda Yaptıkları Konuşma,2019-06-25,"

Aziz Milletim,
Değerli Milletvekili Arkadaşlarım,
Kıymetli Misafirler,
Sizleri en kalbi duygularımla, hasretle, muhabbetle selamlıyorum. Grup Toplantımızın partimiz ve ülkemiz için hayırlara vesile olmasını Rabbimden niyaz ediyorum. Pazar günü yapılan İstanbul Büyükşehir Belediye Başkanlığı yenileme seçiminin de şehrimize ve ülkemize hayırlar getirmesini diliyorum. Gayri resmi sonuçlara göre İstanbul Büyükşehir Belediye Başkanlığı görevine seçilen CHP adayı Ekrem İmamoğlu’nu bir kez daha tebrik ediyorum.
İstanbul halkının kararının başımızın üzerinde yeri vardır. Bilindiği gibi 31 Mart seçimlerinde İstanbul Büyükşehir Belediye Başkanlığı seçimiyle ilgili olarak, hem birleştirme tutanaklarında hem de sandık kurullarında sonucu etkileyecek ölçüde sorunlar tespit edilmişti. Bunun üzerine Yüksek Seçim Kurulu büyükşehir seçimlerinin yenilenmesine karar verilmişti. Tabii bu seçimlerde gerek belediye meclisinde büyükşehrin kahir ekseriyetle partimiz seçimi kazanmıştı. Bunun ardından yapılan komisyon seçimlerini yine tamamıyla AK Parti almıştı. Başkanvekilliklerinde arkadaşlarımız görevlere gelmişti. Tabii şu ana kadar yaşadığımız süreç tamamen hukuki bir süreçtir. Elbette biz Cumhur İttifakı adayı Binali Bey’in seçimi kazanmasını arzu ettik. Kendisine gayreti ve mücadelesi için buradan teşekkür ediyorum.
Binali Bey İstanbul’da bürokrat olarak başladığı milletine hizmet yolculuğunu milletvekili, bakan, Başbakan, Meclis Başkanı olarak bugüne kadar sürdürmüştür. Kendisi bunca yıllık bilgisini, birikimini, tecrübesini, projelerini hayata geçirmek için Büyükşehir Belediye Başkanlığına aday olmuştu, ama İstanbul halkının takdiri bu şekilde gerçekleşti. Altını çizerek tekrar ediyorum, bizim için asıl önemli olan milli iradenin en sağlıklı, en güvenli, en şaibesiz şekilde tecelli etmesidir. Son seçimi kimin kazandığının ötesinde, milli iradenin tecellisiyle ilgili tereddütleri ortadan kaldırmış olması bakımından başlı başına değerlidir, kıymetlidir.
Türkiye genelindeki asıl seçim olan 31 Mart’ın galibi ise tartışmasız bir şekilde Cumhur İttifakıdır, AK Parti ve MHP’dir. Milletimiz 31 Mart seçimlerinde ülke genelinde bize İl Genel Meclisinde yaklaşık yüzde 60’lık, Büyükşehir Belediye Başkanlıklarında yüzde 52’lik, İl Belediye Başkanlıklarında yüzde 55’lik bir oranla destek vermiştir. İstanbul’da da Cumhur İttifakı olarak 39 ilçenin 25’ni, 312 belediye meclis üyeliğinin de 180’ini kazanarak yine tartışmasız bir zafere imza attık. Büyükşehir seçimlerinde İstanbul’da burası özellikle çok çok önemli, yani 2004’ten itibaren yerel seçimlerde nereden nereye geldiğimiz bakımından önemli. 2004’te yüzde 45,3. 2009’da yüzde 44,7 oranında. 2014’de de yüzde 47,9 oranında oy almıştık. Geçtiğimiz Pazar günü de oy oranımız yüzde 45 olarak gerçekleşti, fakat bu oran kazanmamıza yetmedi. 2024 seçimlerine kadar AK Parti ve MHP olarak İstanbul’da sahip olduğumuz 25 ilçe belediyesi ve 180 Büyükşehir Belediye meclis üyesiyle halkımıza en güzel hizmetleri vermenin gayreti içinde olacağız. Aynı şekilde Cumhurbaşkanı, bakanlıklar ve kurumlar olarak da İstanbul’la ilgili projelerimizi, yatırımlarımızı, hedeflerimizi hayata geçirmeye devam edeceğiz. Derin bir aşkla bağlı olduğumuz bu şehre hizmet etmeyi en büyük paye görerek son nefesimize kadar inşallah bu yolda yürüyeceğiz. Şimdi önümüzde Cumhurbaşkanlığı ve Meclis için dört yıllık, belediyeler için beş yıllık kesintisiz bir icraat dönemi bulunuyor. Bundan sonra tüm mesaimizi ve gücümüzü önümüzdeki gündeme teksif ederek çalışmalarımıza devam edeceğiz. Bizim siyaset anlayışımızda millete küsmek, millete darılmak, hele hele milleti suçlamak asla ve asla yoktur. Tam tersine gerek 31 Mart’ta, gerek 23 Haziran’da milletimize kendimizi niçin anlatamadığımızın muhasebesini yapacağız. Her alanda nerelerde eksiklik, kopukluk, yanlışlık olduğunu tespit ederek bunları gidermenin yollarını arayacağız. Bu değerlendirmenin sonucuna göre de atmamız gereken adımları kararlılıkla hayata geçireceğiz, ama dışarıdan birilerinin yaptığı tanımlamalara göre değil, biz tanımlamamızı kendi içimizde hep birlikte yapma kudretine sahibiz.
Milletimizin verdiği mesajları görmezden gelerek kulağımızın üzerine yatma lüksünü sahip değiliz. Bu bakımdan hem Cumhur İttifakına hem Partimize hem de şahsımıza gönül veren tüm kardeşlerimin müsterih olmasını istiyorum. Yunus Emre’nin dediği gibi;
Biz sevdik aşık olduk, sevildik maşuk olduk.
Her dem yeni doğarız, bizden kim usanası.
Evet, milletimizin sevgisine ve itimadına layık olmak için Allah ömür ve güç verdiği müddetçe çalışmayı sürdüreceğiz.
Değerli Arkadaşlar,
AK Parti kurulduğu günden beri milli iradenin üstünlüğünü, milletin gösterdiği yolda yürümeyi, ortak hedeflerimiz için çalışmayı esas alan bir hareket olmuştur. Bu sayede 17 yıldır girdiğimiz her mücadelede milletimizin desteğini yanımızda bulduk. Vesayet güçleri üzerimize geldiğinde, hatta Cumhurbaşkanı seçmemizi engellemeye çalıştıklarında çareyi milletimize sığınmakta aradık. Kalkınma hamlelerimiz sabote edilmeye çalışıldığında mücadeleye devam edecek gücü hep milletimizden aldık. Uluslararası alanda bizi tecrit etmek için üzerimize saldırdıklarında milletimizle birlikte one munite dedik.
Gezi olaylarında sokakları karıştırarak birliğimize ve beraberliğimize göz diktiklerinde milletimizle birlikte bu oyunu bozduk.
FETO ihanet çetesi emniyet ve yargı içindeki uzantıları vasıtasıyla darbe girişiminde bulunduğunda alçakların karşısına yine milletimizle birlikte dikildik.
PKK’sıyla, DEAŞ’ıyla, terör örgütlerini üzerimize salıp ülkemizin şehirlerini kana ve ateşe boğmaya çalıştıklarında teröristlerin başlarını milletimizle birlikte ezdik.
Yine terör örgütleri kullanılarak sınırlarımız kuşatılmaya kalkışıldığında, güneyimize çekilen zincirleri milletimizle birlikte parçaladık. Aynı şekilde 15 Temmuz’da tanklarıyla, toplarıyla, uçaklarıyla, helikopterleriyle, silahlarıyla ülkemizi işgal etmeye kalktıklarında darbeyi yine milletimizle birlikte önledik.
Ekonomide tüm bu hadiselere paralel şekilde süren, ancak geçtiğimiz Ağustos ayında açık bir saldırı halini alan tuzakları da yine milletimizle birlikte göğüslüyoruz. Türkiye’nin bir türlü çökertemedikleri istikrar ve güven ortamına yönelik saldırılar dün de eksik değil, bugün de sürüyor, yarın da devam edecektir. Kim ne yaparsa yapsın, biz milletimizle birlikte kendi hedeflerimiz doğrultusunda kararlılıkla ilerlemeyi sürdüreceğiz. Bunun için gece gündüz çalışıyoruz. Mesela, şu anda Çarşamba günü yarın G-20 Toplantısı ve resmi ziyaret için bir haftalık bir Japonya, Çin seyahatimiz var. Japonya ziyaretini müteakip de Çin’e bu ziyareti gerçekleştiriyoruz. G-20’de en gelişmiş ülkelerin liderleri ve küresel kurumların temsilcileriyle ikili ilişkilerimizi dünyanın ekonomik ve siyasi gündemini konuşacağız. Türkiye ekonomisinin dünya ile uyumlu şekilde büyümesine katkı sağlamak için görüşmeler yapacağız. Bakanlarımızla birlikte orada bu görüşmeleri yoğun bir şekilde ele alacağız.
Türkiye’nin güvenlik ihtiyaçları konusundaki çok yönlü arayışlarımızı sürdürüyoruz. Bu çerçevede sipariş ettiğimiz S-400 Hava Savunma Sistemleri’ni inşallah önümüzdeki ay teslim almaya başlıyoruz. Güvenlik ihtiyaçlarımız konusundaki farklı tedarik seçeneklerine de kapılarımız daima açık olmuştur. Türkiye kendi güvenlik gereksinimlerini karşılama konusunu hiçbir ülkeyle müzakere etmek, bu konuda izin almak, hele hele baskılara boyun eğmek durumunda değildir. S-400 meselesi doğrudan egemenlik haklarımızla ilgili bir konudur ve bundan geri adım atmayacağız.
Temmuz ayı içerisinde Bosna Hersek’te Güneydoğu Avrupa Ülkeleri İş Birliği Girişimi Zirvesi’nde ülkemizin görüşlerini ifade edeceğiz. Eylül ayında her yıl olduğu gibi Birleşmiş Milletler Genel Kurulu’na katılacağız. Genel Kurul çalışmalarında ülkemizi temsil etme yanında, dünyanın dört bir yanından gelen devlet ve hükümet başkanlarıyla çok sayıda ikili görüşme gerçekleştireceğiz. Körfez’deki gerilim sadece ülkemiz değil, tüm dünya için çok büyük bir tehdit kaynağıdır. Bu gerilimin bölge ülkelerinin hak ve hukukları gözetilerek geride bırakılması için üzerimize düşenleri yapıyoruz. Çin ve Amerika arasında süren ticaret savaşını herkes için kazanca dönüştürecek bir istikamete çevirecek tüm girişimlere destek veriyoruz. Dünya çapında İslam’a, Müslümanlara ve bunların en büyük temsilcisi olarak görülen Türklere karşı yürütülen husumet politikalarına en gür seda ile karşı çıkmaya devam ediyoruz. Kudüs’ün mahremiyetine ve Filistinlilerin haklarına yönelik tecavüzleri her platformda dile getirme kararlılığımızdan en küçük bir taviz vermedik, vermeyeceğiz.
Değerli Arkadaşlar,
Her alanda gelişen ve kalkınan Türkiye, tabii olarak sürekli yeni ve daha büyük sınamalarla karşı karşıya gelmektedir. Biz bu sınamalar karşısında geçmişte olduğu gibi pısırık davranmak, kabuğumuza çekilmek yerine, hep meydan okumayı tercih ettik.
Bölgemizi ve dünyayı ilgilendiren işte böylesine kritik gelişmelerin yaşandığı bir dönemde birileri ülkemizi yine kendi içine hapsetmeye çalışıyor. Hedef, Türkiye’yi yeniden düzenlenen küresel oyunun dışına itmektir. Biz bu niyeti en başından itibaren gördüğümüz için hazırlıklarımızı yaptık. Ülkemizin temel diplomatik, güvenlik ve ekonomik öncelikleriyle ilgili politikalarımızdan en küçük bir taviz vermeyerek, hiçbir tehdide boğun eğmeyerek tavrımızı ortaya koyduk.
Bölücü terör örgütünü yurt içinde ve yurt dışında etkisiz hale getirecek adımları kararlılıkla atıyoruz. Yaptığımız operasyonlarla Kuzey Irak’tan ülkemize yönelik terör tehditlerini kaynağından önleyecek başarılar elde ettik. Suriye’de terör örgütünün kazanımlarımıza yönelik saldırılarının tamamını da boşa çıkardık. Türkiye’yi bölgemizdeki krizin ve yıkımın bir parçası haline getirmeye yönelik tüm çabaları akim bıraktık. İmralı’daki terörist başının son günlerde kamuoyuna yaptığı açıklamalar ve bununla ilgili değerlendirmeler örgüt içinde hem iç politikada, hem de bölge politikalarında ciddi görüş ayrılıkları ortaya çıktığının işaretidir. DEAŞ terör örgütünü yeniden diriltmeye ve üzerimize salmaya yönelik oyunları birer birer bozduk, bozuyoruz.
Doğu Akdeniz’de bulunan ve bulunacak olan her türlü doğal kaynağın adil bir şekilde paylaşımına rıza gösterilmesini sağlayana kadar bölgede attığımız adımları kararlılıkla sürdüreceğiz. Bakınız, bu havzadaki petrol, doğal gaz arama faaliyetleri konusunda Türkiye’nin ve Kıbrıs Türkeri’nin hakkını, hukukunu, çıkarlarını yok sayan girişmelere asla izin vermeyeceğiz.
Değerli Kardeşlerim,
Tabii geçmişte bizim böyle sondaj veya arama-tarama gemilerimiz yoktu, ancak kiralama sistemleriyle dünyadan bulabilirsen, kiralayacaksın, gelip bu çalışmayı yürüteceksin. Ama şimdi hamdolsun hem arama, hem de sondaj gemileri olmak üzere 4 tane bu tür gemiye sahip olduk. Şimdi bu gemilerimizle birlikte biz Doğu Akdeniz’de bu çalışmalarımızı sürdürmeye başladık ve sürdürme süreci artarak devam ediyor. Tabii bütün bunlarla beraber, bunların korumasını, güvenliğini de aynı şekilde Silahlı Kuvvetlerimizin ilgili birimleriyle beraber yürütüyoruz.
Yunanistan Başbakanı kendine göre bir şeyler söyleyip duruyor. Ne söylerse söylesin, bizim orada bir defa haklarımız var, aynı şeklide bu haklarımızı koruma adına hem arama-tarama yapacak olan gemilerimiz, hem sondaj gemilerimiz bu faaliyetlerini sürdürecek, bunun yanında da Silahlı Kuvvetlerimiz gerekli tedbiri aldı, alıyor ve alacaktır.
Tabi şimdi ülkemizde siyaset yapanlar, sözde siyaset yapanlar bizim bu noktada niçin böyle adımlar atıyoruz gibi eleştiriler yapıyorlar veya yapabilirler. Ama bunların böyle bir derdi yok, böyle bir sıkıntısı yok, yani bunlar benim Kuzey Kıbrıs’taki soydaşlarımın hakkı nedir, bu haklar kendilerine veriliyor mu veya bu haklar konusunda bir hassasiyet var mı? böyle bir dertleri yok, ama bizim derdimiz var. Biz diyoruz ki, soydaşlarımızın bütün o bölgede çıkan ne kadar petrol, doğal gaz varsa orada hakları var ve bu haklarının tespitinde, arayıp araştırılmasında orada Kuzey Kıbrıslı yöneticilerin de yer alması bizim başından itibaren savunduğumuz tezdir.
Ve bir şeyi hep söyledim, burayla ilgili Fransa’nın söyleyecek hiçbir şeyi yoktur. Ha burada Türkiye konuşur garantördür, Yunanistan konuşur, garantördür, İngiltere konuşur, garantördür. Ama Fransa, sen konuşamazsın, senin böyle bir yetkin yok. Ve sularla ilgili de yine burada ilgi alanları içerisinde olanlar varsa onların da söyleyecek bir şeyleri olabilir. Ama Kıbrıs’a gelince burada üç tane garantör ülke var, ancak bunlar konuşur.
Suriye’deki krizin ülkemizin güvenlik endişelerini ve insani yüklerini ortadan kaldıracak bir çözüme kavuşturulmasını sağlayacak siyasi, diplomatik ve askeri çözüm yollarını sonuna kadar zorladık, zorluyoruz ve zorlayacağız. Şu anda bildiğiniz gibi en önemli buralardaki konu, bir terör koridor olayıydı. Bu terör koridorunu yaptığımız müdahalelerle ortadan kaldırdık. Şu anda biz bu terör koridorunu istiyoruz ki bir güvenlik koridoru haline getirelim, bunun için de bu güvenlik koridorunda Türkiye’deki mültecilere oralarda bir yerleşim imkanı sağlayalım. Ve bu yerleşim imkânıyla birlikte, hani konuşanlar var ya, ‘biz koalisyon güçleriyiz’, şuyuz-buyuz diyenler, tamam, gelin o zaman, hadi verin desteklerinizi, birlikte bu güvenlik koridorunda onlara yerleşim yerlerini kuralım, onları oraya yerleştirmeye çalışalım. Bu konuda Amerika gelsin lojistik desteğiyle, hava noktasındaki korumalarıyla desteğini versin. Biz burada özellikle deneyimimizin, tecrübemizin çok ileri olduğu TİKA ile burada yerleşim noktasında yoğun bir şekilde altyapı-üstyapı bu çalışmaları yaparız. Bunları birçok Batı ülkelerine, başta Obama, geçmişte ona söyledim, bu dönemde Sayın Trump’a söyledim ve o da dikkat edersiniz bu güvenli bölge ifadelerini birkaç kez kullandı, ama mali desteğe gelince hiçbirisi bu konuda mali desteği vermedi. Sayın Merkel’le de bunları konuştum, o da bu noktada böyle bir desteği verebileceğini ve bu projenin isabetli olduğunu söyledi, ama oradan da bir gelişme olmadı. Aynı şekilde Suud’la da görüştüm, o da söyledi. Çin’deki G-20 Toplantısından sonra kendisiyle konuştuğumuzda bunları söylemişti, ama oradan da bir ses yok. Hep söylüyorlar, laf ola beri geri gele, ondan sonra herhangi bir şey maalesef yok.
Ve tabii bütün bunlara rağmen, şu anda ülkemizde bulunan Suriyelilerin geri dönüşlerini temin noktasında sınırlarımız ötesindeki güvenli bölgeleri mümkün olduğunca genişletmeye çalışıyoruz. Şu ana kadar 330 bin kişi geri döndü. Münbiç ve Fırat’ın doğusundaki sorunları da çözdüğümüzde kısa sürede bu rakam inanıyorum ki milyonlara ulaşacaktır.
İşte tüm bu fotoğraf içinde milletimiz, 24 Haziran ve 31 Mart seçimlerindeki iradesiyle AK Partiye ve aynı ittifak içinde hareket ettiğimiz Milliyetçi Hareket Partisi’ne, durmak yok, yola devam demiştir. Önümüzde gerçekleştirmek için hakikaten çok çalışmamız gereken 2023 hedeflerimiz var. Karşımıza çıkan engelleri aşarak, ayağımıza vurulmaya çalışılan prangaları parçalayarak, gece-gündüz çalışmak suretiyle bu hedeflere inşallah mutlaka ulaşacağız.
Değerli Arkadaşlar,
Önümüzdeki dönemde ekonomi ve güvenlik konuları gündemimizin yine en üst sıralarında yer alacaktır. Türkiye’nin ekonomideki asıl hedefi, yüksek teknolojiye, tasarıma, markalaşmaya, yüksek katma değere dayalı üretimi ve ihracatı geliştirmektir.
Maalesef Türkiye’de sözde siyaset yapan birileri eğitimde attığımız adımları küçümseme ile prim yapmaya çalışıyor, sağlıkta attığımız adımları küçümsemeyle kendilerine prim yapmaya çalışıyor, adalet, emniyette attığımız adımlarla kendilerine prim yapmaya çalışıyor, ulaşımda attığımız adımlarla prim yapmaya çalışıyor. İşte bugün bir tanesi öyle söylüyor, söylediği şu: “Şu kadar bölünmüş yol yaptım demekle mi oy alacaksınız?” Öbür taraftan şunu da söyle be: Yüksek hızlı tren getirdik diye mi size bu millet oy verecek? Veya daha da ileri gidiyorum, yani 26 tane havalimanını 56’ya çıkardık diye mi bu millet size oy verecek? Ya ne kaldı, o olmayacak, bu olmayacak filan, ne olacak? Sen niye varsın o zaman, niye varsın? Yani siyasi kadrolar bu ülkede ne yapar?
Şimdi ben bir vatandaşımızın şöyle güzel bir görüntü sizlere, şurada perdede göstermek istiyorum. O anlamış, ama sözde siyaset yapan, neyse isim vermeyeyim, anlayamamış. Herhalde bunu izleme fırsatı bulursa o da anlayacaktır. Şöyle hemen girelim.
Benim Kahramanmaraşlı Kardeşim bunu anladı, ama bu Hanımefendi hala anlayamadı. Bu tabii bir tanesi, yüzlerce tünel, dağları yüzlerce tünelle deldik, elhamdülillah, buralara geldik. Ya bunlar bugüne kadar niye yapamıyordu? Şimdi yapınca niye rahatsız oluyorsun? Ya bir de marifet iltifata tabirdir deyip bir teşekkür etmesini bilin ya. Yok, görevindir. Tamam da, siz de geçmişte işte bakanlık-makanlık filan da yaptınız, niye sizler bunları yapamadınız, niye yapamadınız? İşte kıskançlık çok kötü bir illet. Fakat isteseler de, istemeseler de biz yine bu yolları yapmaya devam edeceğiz, bu tünelleri inşallah açmaya devam edeceğiz, köprüleri yapmaya devam edeceğiz, Yavuz Sultan Selim Köprüsü de yapacağız, Osman Gazi Köprüsü de yapacağız, Marmaray gibilerini de yapacağız, Avrasya Tüneli’ni de yapacağız, yapmaya devam edeceğiz.
Kardeşlerim,
Bütün bunlarla beraber ülkemizin geleceğini karartmaya, önünü kesmeye yönelik ekonomik tuzakların milletimizi günlük hayatında nasıl bunalttığının da biz çok iyi farkındayız. Kur, faiz, enflasyon üçgeninde bunalan girişimcilerimizin, iş adamlarımızın, esnafımızın, çalışanlarımızın hangi sıkıntıları çektiğini de gayet iyi biliyoruz. Bunun için ekonomiyi dengeleye oturtmaya, kurdaki istikrarsızlığı gidermeye, faizleri düşürmeye, enflasyonu yeniden tek haneli rakamlara indirmeye, istihdam artırmaya çalışıyoruz, inşallah bunun sinyalleri gelmeye başlamıştır. Ekonomide istikrarı sağlamadan üretimi, yatırımı, ticareti, istihdamı istediğimiz seviyeye getiremeyeceğimiz açıktır. Türkiye’nin üretimdeki ve insan gücündeki potansiyelini, kapasiteni, kabiliyetlerini bilenler, ülkemiz ekonomisine yönelik saldırıları işte hep bu istikrar noktasına yoğunlaştırıyor.
Değerli Kardeşlerim,
Biz de tedbirlerimizi ona göre aldık, alıyoruz. Geçtiğimiz yıldan itibaren şoklara karşı dirençli, uluslararası rekabete daha güçlü, sağlıklı, sürdürülebilir ve dengeli büyümeyi hedef alan bir program uyguluyoruz. Allah’ın yardımı ve milletimizin ferasetiyle inşallah yakında yeniden ekonomimizin yükselişe geçmeye başladığını göreceğiz. Her şeye rağmen geçtiğimiz yıl yüzde 2,6 oranında büyümüştük, bu yılın ilk çeyreğini de yıllık bazdaki daralmaya rağmen mevsim etkisinden arındırılmış olarak baktığımızda bir önceki çeyreğe göre yüzde 1,3’ü büyümeyle kapattık. Haziran ayı itibariyle her alanda göstergeler olumlu yönde bir yükselişi işaret ediyor. Dolar kuru bir süredir 6 liranın altında seyrediyor, Merkez Bankası döviz rezervlerimiz yeniden 100 milyar dolar seviyesine yaklaştı, borsa bir ayda 86 binden 95 binin üzerine çıktı, tahvil faizleri yüzde 19’un altına indi, ülke risk primimiz geriliyor. Ekonominin nabzını tutan güven endekslerinin hepsinde de Haziran ayında olumlu yönde yükseliş gözleniyor.
İmalat sanayindeki kapasite kullanım oranlarında da artış var. İhracatımızdaki ve turizm sektöründeki olumlu yükseliş sürüyor. İnşallah ihracatta 170’in üzerine ve turizmde de, Allah’ın izniyle 50 milyon turist sayısının üzerine çıkacağız, şu andaki görüntü bu. Bu durum aynı zamanda tabii cari açığın fevkalade azalmasını da bunlar sağladı. Hatta bu ay itibariyle yıllıklandırılmış olarak cari fazla vermeyi bekliyoruz.
İstihdamda 2018 yılındaki sıkıntıları geride bırakarak, özellikle Mart ayından itibaren artıya geçtik. İnşallah en kısa sürede kayıplarımızı telafi etmekle kalmayacak, çok daha ileri bir seviyeye ulaşacağız.
Uluslararası yatırımcıların ülkemize olan ilgisi artarak sürüyor. Hemen her gün ilgili kurumlarımız yeni yatırımlarla ilgili görüşmeler yapıyor, programlar düzenliyor.
Velhasıl, Türkiye’yi bölgesel krizler ve iç politik gelişmeler üzerinden köşeye sıkıştırmaya çalışanlara fırsat vermiyoruz. Allah nasip ederse, G-20 ve Çin seyahatinden sonra bazı müjdeleri yine sizlerle paylaşacağımıza inanıyorum.
Ekonomideki yapısal reformları kesintisiz sürdürüyoruz. Ülkemizin demokrasi ve adalet konusunda standartlarını yükseltme iradesini ortaya koyan yargı reformu strateji belgemizi de geçtiğimiz ay sonunda açıkladık ve şimdi de çalışmaları sona erdiriyoruz ve bunu da hemen sizlerle paylaşacak ve Meclisimize göndereceğiz.
Yeni askerlik sistemi başta olmak üzere, Türkiye Büyük Millet Meclisi’mizin gündeminde pek çok reform düzenlemesi var. Savunma Bakanımız bildiğiniz gibi dün itibariyle Milliyetçi Hareket Partisi Genel Başkanı’nı, İyi Parti Genel Başkanı’nı ve Cumhuriyet Halk Partisi Genel Başkanı’nı ziyaret ederek kendilerini bu konuda etraflıca bilgilendirmiştir. Ve onların da bu konudan artık şunu bilmiyorduk deme durumları yok, artık nerede ne tür bir sıkıntı varsa bunları bizzat Savunma Bakanımızdan dinlemiş oldular.
Gençlerimizin hayatlarını planlamalarında çok büyük bir kolaylık sağlayacak olan yeni askerlik düzenlemesinin şimdiden hayırlı olmasını diliyorum.
Bu düzenleme Türk Silahlı Kuvvetlerimizin profesyonel yapısını güçlendirmesine ve yükümlü kaynağını daha sistematik bir şekilde planlayabilmesine de imkan sağlayacaktır.
Bakanlıklarımızın ve kurumlarımızın her biri kendi alanlarında 2023 hedeflerimize ulaşmaya yönelik çalışmalar içindedir. Görüldüğü gibi ülkemiz ve milletimiz için çalışmaya, üretmeye, sorunları çözmeye, yeni atılımları gerçekleştirmeye devam ediyoruz. Türkiye’nin istikrarını bozmayı amaçlayanlara en güzel cevabı icraatlarımızla, reformlarımızla, başarılarımızla vermekte kararlıyız. Bunun için her fırsatta tekrarladığımız bir hususu burada bir kez daha hatırlatmak istiyorum. Kardeşlerim, bir olacağız, iri olacağız, diri olacağız, kardeş olacağız, hep birlikte Türkiye olacağız. Bunu başardığımızda Allah’ın izniyle üstesinden gelemeyeceğimiz hiçbir meselemiz yoktur.
Değerli Arkadaşlar;
AK Parti milletimizin bizatihi kendisi tarafından kurulan bir parti olarak 17 yıllık iktidarında 81 vilayetin ve 82 milyon insanımızın her birine ulaşan, etraflıca bunu kapsayan hizmetlere imza atmıştır. Bizim dünyamızda ayrımcılık, ötekileştirme, insanları küçümseme, ülkeyi bölgelere, kökene, meşrebe göre haritalandırma anlayışına kesinlikle yer yoktur. Çoklukta birliğe inandığımız gibi, birliksiz çokluk olmayacağına da kaniyiz.
Kardeşlerim,
Lafla kucaklama olmaz, icraatla olur ve bunu biz yaptık. İşte Güneydoğu, işte Doğu, buralarda parti olarak kim vardı? Malum partinin dışında hep oralarda biz olduk, bugün de varız, inşallah yarın da olacağız. Farklılıklarımızı zenginlik olarak görerek, milletimizin tüm fertlerini harekete geçirmeye başarmamız sayesinde, ülkemizi büyüttük, güçlendirdik, zenginleştirdik. Bugüne kadar ülkemize kazandırdığımız her hizmetten, yaptığımız her yatırımdan istisnasız tüm vatandaşlarımız istifade etmiştir.
Birileri tweetler atıyor, işte Kürtlere yönelik çok daha farklı imkanlar getirmek. Ya biz neyi getirmedik ki, neyi getirmedik ki? Bunlarda göz var ama görmüyor. Ben bunlara tavsiye ediyorum, gidin şu Güneydoğu’yu bir gezin. Şanlıurfa’yı gezin, Gaziantep’i gezin, Diyarbakır’ı gezin, Siirt’i gezin, Mardin’i gezin. Ya buraların acaba 10 yılki önceki durumuyla, bu andaki durumu nedir bir gidin yerinde görün. Birileri orada okullarımızı yakarken yıkarken, camilerimizi yakarken yıkarken, evlerin altından tüneller açmak suretiyle oralarda kendilerine göre terör estirirken bütün oraları bu terör saldırılarından kurtaran kim oldu? Biz olduk. Okullarımızı yeniden ayağa kaldıran kim oldu? Biz olduk. Camilerimizi yeniden inşa ederek halkımızın hizmetine sunan kim oldu? Biz olduk. Bütün yolları altyapısıyla, üstyapısıyla yapan kim oldu? Biz olduk.
Değerli Kardeşlerim,
Eğer biz Kürt kardeşlerimizi bir kenara koymuş olsaydık bizden öncekiler gibi hiç oralara uğramazdık, ama biz uğradık. Niye? Çünkü bu vatan bizim, 780 bin kilometrekareyle bu vatan bizim, buralarda ayrım yapılamaz. Biz 82 milyonu kucakladık, kardeş edindik ve her yere de bu hizmeti biz götürdük, götürmeye de devam edeceğiz. Önümüzdeki dönem de yine istisnasız her insanımızın günlük hayatına dokunacak, işini kolaylaştıracak, refah seviyesini yükseltecek işlere öncelik vereceğiz. Hiçbir ayrımcılık yapmadan, her kökenden, her bölgeden, her meşrepten, her görüşten kardeşimizle gönül köprülerimizi güçlendirmek için ne gerekiyorsa yapacağız. Bize bir adım yaklaşana koşarak gideceğiz. Her zaman yaptığımız gibi milletimiz bize nereyi işaret ediyorsa oraya doğru yürümeye, bizden neyi talep ediyorsa onun için çalışmayı sürdüreceğiz.
Medyanın manşetlerine göre değil, milletimizin manşetlerine göre hareket edeceğiz. Ülkemize dayatılan yollara sapma kolaycılığına kapılmak yerine, zorda olsa kendi hedeflerimize doğru ilerleyeceğiz. Dünyanın içinden geçtiği şu kritik dönemde toplumların önüne belki de yüz yılda bir gelecek fırsatları geçmişteki örnekleri gibi kaçırmayacak, mutlaka değerlendireceğiz.
Türkiye’nin son 17 yılda yaptığı reformları, projeleri, yatırımları, hizmetleri bir başlangıç kabul ederek daha büyüklerini gerçekleştirmek için tüm gücümüzle çalışacağız. Mesaimizi milletimizi bezdiren faydasız siyasi çatışmalarda harcamak yerine, evlatlarımıza 2053 ve 2071 vizyonlarını miras bırakmak için kullanmakta kararlıyız. Halkımıza hizmet etmek için halis niyetle harekete geçen herkesin yol arkadaşı olacağız. Ülkemizin gelişmesi, kalkınması, muasır medeniyet seviyesinin üzerine çıkması için fikri olan, birikimi olan, çabası olan herkesin yanında yer alacağız. Büyük küçük demeden, az çok demeden, sıradan, sıra dışı demeden her olumlu girişime nasıl destek verdiysek, bundan sonra da destek vereceğiz. Kadınıyla erkeğiyle, genciyle yaşlısıyla bu ülkenin tüm fertlerini daha iyi bir hayata kavuşturmak, hayallerini gerçeğe dönüştürmek için tüm imkanları seferber edeceğiz, çünkü biz bu ülkeyi seviyoruz. Çünkü biz bu millete aşığız. Sevginin çözemeyeceği düğüm, aşkın aşamayacağı engel yoktur. Sizlerle birlikte yürüdüğümüz bu kutlu yolculuğu menziline ulaştırana kadar bize durmak, dinlenmek yok.
Sözlerime son vermeden önce, dün birinci yıldönümüne ulaştığımız 24 Haziran seçimleriyle ilgili bir hatırlatmada bulunmak istiyorum. Türkiye bu seçimlerle birlikte tarihinin en büyük yönetim reformu olan Cumhurbaşkanlığı Hükümet Sistemi’ne geçişi tamamlamış ve tüm unsurlarıyla işletmeye başlamıştır. Böylesine büyük bir reformun oturması, uygulamanın yerleşmesi elbette zaman alacaktır. Ancak genel hatlarıyla milletimizin bu sistemi kabullendiğini, ülkemizin de uyum sağladığını görüyoruz. Cumhurbaşkanlığı bünyesinde yeni yönetim sisteminin bir yıllık uygulama sonuçları, eksikleri, aksaklıkları ve geliştirilmesi gereken yönleriyle ilgili bir kapsamlı çalışma başlattık. Cumhurbaşkanı Yardımcımız Fuat Oktay Bey’in koordinasyonunda bakanlıklarımızın, kurumlarımızın, akademisyenlerimizin, medya mensuplarının ve ilgili tüm kesimlerin katılımıyla bu değerlendirme çalışmasını gerçekleştireceğiz, sonuçları da inşallah milletimizle paylaşacağız.
Bu vesileyle bir kez daha milletimize yeni yönetim sistemimize verdiği destek için şükranlarımı ifade ediyorum. Bu duygularla Meclis çalışmalarında sizlere başarılar diliyorum.
Kalın sağlıcakla.
 
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",after
İstanbul Biz Birlikte Türkiye’yiz Buluşmasında Yaptıkları Konuşma,2019-06-24,"

Çok Değerli Dünya Göz Hastaneler Grubu Ailesi,
Saygıdeğer Hocalarımız,
Kıymetli İşadamlarımız,
Sanatçılar,
Sporcular,
Hanımefendiler,
Beyefendiler,
Sizleri en kalbi duygularımla, hürmetle, muhabbetle selamlıyorum. Bugün bizleri bu güzel sofra etrafında buluşturan Dünya Göz Hastaneler Grubu Yönetim Kurulu Başkanı Eray Kapıcıoğlu kardeşimize şahsım, milletim adına teşekkür ediyorum.
Çeyrek asra yakındır sürdürdüğü faaliyetleriyle göz hastalıkları konusunda ülkemizde ve dünyada önemli bir marka haline gelen Dünya Göz Grubu’na bundan sonraki çalışmalarında da başarılar diliyorum.
Vatandaşlarımızın yanı sıra, her yıl ortalama 60 bin yabancı hastaya da hizmet veren Dünya Göz Grubu, ülkemizin en büyük 500 hizmet ihracatçısı arasında yer alıyor. Türk insanının azimle çalıştığında, mücadeleden vazgeçmediğinde neleri başarabileceğinin örneklerinden biri de işte bu hastaneler grubumuzdur. Eray Bey’e ve tüm ekibine ülkemize katkıları için şükranlarımı sunuyorum.
Türkiye’nin 2023 hedeflerine ulaşması konusunda sanayicilerimiz ve üreticilerimiz yanında, sağlık alanı başta olmak üzere hizmet sektörüne de çok büyük görevler düşüyor. Ülkemizin potansiyeli, altyapısı, yetişmiş insan kaynağı ve iş yapma pratikliği, odaklandığımız her alanda iş adamlarımızı bir değil 3-5 adım öne çıkarmaktadır. Bu büyük avantajı hizmet sektöründen savunma sanayine, tekstilden turizme kadar her alanda değerlendirmeye gayret ediyoruz. Hamdolsun, destek verdiğimiz, arkasında durduğumuz iş dünyamız da bizi mahcup etmiyor, başarılarıyla hepimizi gururlandırıyor. Aynı şekilde sanatçılarımız ve sporcularımız da ülkemizin yüzünü ağartan başarılara imza atıyor.
Uzunca bir süre ülke insanının üretkenlik, beceri, yenilikçilik, tasarım yönleri adeta törpülenmeye çalışılmıştır. Kendi içimizdeki siyasi, sosyal, kültürel, ekonomik kavgalarla heba ettiğimiz onca yılın ardından nihayet gerçek gücümüzü, gerçek potansiyelimizi ortaya koyabileceğimiz bir döneme girdiğimize inanıyorum. Sadece son 6 yılda yaşadıklarımız dahi bu milletin birliğine, beraberliğine, kardeşliğine sahip çıkması halinde üstesinden gelemeyeceği hiçbir zorluk olmadığını göstermeye yeterlidir.
Terör örgütlerinin saldırılarından darbe teşebbüslerine ve ekonomik tuzaklara kadar uzanan bu badirelerden herhangi biri mesela bir Avrupa ülkesinin başına gelseydi, emin olun yerle yeksan olurdu. Ama Türkiye hamdolsun girdiği her sınamadan gücünü artırarak çıktı. Üstesinden geldiğimiz her badire, akamete uğrattığımız her operasyon devletimizin gücüne güç kattı. Elbette terörle mücadelede can kayıplarıyla ekonomide birtakım sıkıntılarla karşılaşabiliyoruz. Ama unutmayalım ki, şehit olmak sıradan bir olay değildir. Akif’in ifadesiyle “Şüheda fışkıracak toprağı sıksan, şüheda! Canı, cananı, bütün varımı alsın da Huda, etmesin tek vatanımdan beni dünyada cüda.” O kadar önemli bu.  Ve böyle bir makama ulaşmak her yiğidin kârı değil, er kişinin kârıdır.
Ülkemizin düşürülmek istendiği durumla ödediğimiz bedeller arasında doğrudan bir ilişki vardır. Hep söyledim, yine söylüyorum, onlar kaçacak biz kovalayacağız, inlerine girdik, inlerine girmeye devam edeceğiz. Zira bu aziz milletin huzurunu kaçırmaya kimsenin hakkı yoktur. Dolayısıyla da huzur bulunana kadar, refah bulunana kadar bu mücadeleyi kararlı bir şekilde sürdüreceğiz. İşte son günlerde, son haftalarda teröristlerin en üst kademelerinde olanların nasıl etkisiz hale getirildiğini görüyorsunuz, duyuyorsunuz.
Değerli Dostlar,
Ortadoğululaştırmak, Balkanlaştırmak, hatta belki Afrikalılaştırmak isteyenlere karşı 82 milyon hep birlikte dimdik mücadele etmeyi sürdüreceğiz. Belki bedel ödemeye devam edeceğiz, ama hiç şüphesiz olmasın, evlatlarımıza 2023, 2053 ve 2071 vizyonlarını hayata geçirebilecekleri çok daha güçlü, çok daha bağımsız bir Türkiye bırakmayı da başaracağız. Bunun yolu, her birimizin kendi işimizi en iyi şekilde yapmasından geçiyor. Akademisyen miyiz? Eserlerimizle, araştırmalarımızla ülkemizin önüne yeni ufuklar açacağız. Eğitimci miyiz? yeni nesillere en iyi eğitimi vermenin çabası içinde olacağız. Sağlıkçı mıyız? milletimize ve tüm insanlığa en ileri sağlık hizmetlerini sunmanın gayreti içinde olacağız. Sanayici miyiz, iş adamı mıyız, esnaf mıyız? en iyi üretimi yapmanın, en iyi hizmet kalitesine ulaşmanın mücadelesini vereceğiz. Sanatçı mıyız, sporcu muyuz? kendimizi en güzel şekilde geliştirerek alanımızda bir numara haline gelmek için çalışacağız. Dünya Göz Grubu işini iyi yapmanın en güzel örneklerinden biridir. Aramızda her alanda daha pek çok başarılı örnek olduğunu biliyorum. İnşallah bu anlayışı en tepeden en aşağıya kadar milletimizin tamamına yayacağız. Bilhassa gençlerimizin kendilerini bu yaklaşımla hayata hazırlamalarını sağlayacağız. Bunun adı, büyük ve güçlü Türkiye mücadelesidir. Bu mücadelemizde bize verdiğiniz destek için her birinize ayrı ayrı şükranlarımı sunuyorum.
Değerli arkadaşlar,
Nasıl herkesin bir işi varsa, ülkeyi yönetmek, bunun için gereken vizyonu ortaya koymak, icraatları yapmak da siyasetçilerin işidir. Siyaset bir meslek değil, kendini ülkeye ve millete hizmete adamanın adıdır. Her kim siyaseti başka amaçlarla yapıyorsa, her şeyden önce ülkesine ve milletine haksızlık ediyordur. Biz 40 yılı aşan siyasi mücadelemizde mensubu olduğumuz medeniyetten ve tarihten aldığımız güçle hep ülkemizi ve milletimizi daha ileriye taşımanın çabası içinde olduk. İnsanımızın tamamına daha iyi hizmet edebilmek için gecemizi gündüzümüze kattık. Siyasetçiye yürüttüğü mücadele için gereken gücü ve imkanı sağlayan da, murakabesini yapan da, gerektiğinde onu tasfiye eden de millettir. Biz bunun için hep vesayete, siyaset mühendisliğine, kendini milli iradenin üzerinde gören nobran anlayışa karşı çıktık. Yardımı Allah’tan, desteği milletten bekleyerek yürüttüğümüz siyasi mücadelemizle bugünlere geldik. Seçime, sandığa, sandıktan çıkan iradeye daima ram olduk, milletin emanetine de asla halel getirmedik.
Hamdolsun, milletimiz de bizi 1994 yılından beri hiç yalnız bırakmadı. Önce İstanbul’a Büyükşehir Belediye Başkanı olarak hizmet etme görevini bu kardeşinize verdi. Ardından Başbakan olarak 81 vilayetimize hizmet etme şerifine ulaştık. Cumhurbaşkanı olarak ardından da yeni yönetim sistemiyle bu hizmet yolculuğunu en zirveye çıkardık. En son 31 Mart seçimlerinden de Türkiye genelinde il genel meclisinde yaklaşık yüzde 60’lık, büyükşehir belediye başkanlıklarında yüzde 52’lik, il belediye başkanlıklarında yüzde 55’lik bir oranla zaferle çıktık. İstanbul’da da Cumhur İttifakı olarak 30 ilçenin 25’ini, 312 Belediye Meclis üyesinin 180’ini kazanarak tartışmasız bir şekilde galip geldik. Şu anda İstanbul Büyükşehir Belediye Meclisinin tüm komisyonları AK Partilidir ve Cumhur İttifakı’nındır. Bunun yanında, komisyonların tamamı şu anda Cumhur İttifakı’na aittir. Böylece zaten işin yönetim noktasında komisyonlarıyla, meclisiyle AK Parti, Cumhur İttifakı’nın kontrolü altında olduğu ortadır. Başkanvekilleri aynı şekilde yine Cumhur İttifakı’na aittir.
Bununla bir şeyi ifade etmek istiyorum; burada işte Pazar günkü seçimin dışında her şey aslında Cumhur İttifakı olarak bitmiştir. Şimdi sadece vitrinde bir başkanlık olayı var, bununla beraber eksik olan bir şey o da tamamlanacaktır.
Söylenen bazı şeyler var. Örneğin, 25 yıldır belediye sizde, ne yaptınız? Bunu söyleyebilmek için bir insanın bakar kör olması lazım. Her şeyden önce, ilk Belediye Başkanlığına geldiğimde İstanbul’un, öyle zannediyorum buradaki kardeşlerimin hepsi bilir, çöp dağlarıyla İstanbul’un nasıl pislikler içerisinde olduğunu herhalde hepimiz biliyoruz ve kısa bir zamanda İstanbul’u bu çöp dağlarından nasıl temizlediğimizi de sizler biliyorsunuz.
Ve birinci yılın sonundaydı, Cemal Reşit Rey Salonu’nda uluslararası bir toplantı ki bu dünya çevreciliğine aittir, o da Habitat-2 Zirvesi yapıldı ve o zirvede sonuç bildirgesine şu girdi: Dünyanın en temiz şehri İstanbul diye.
Değerli Dostlar,
Bu yan gelip yatarak olmadı, çalışarak oldu. Ve bütün bu noktada attığımız adımlarla, yaptığımız çalışmalarla İstanbul’u o zaman pırıl pırıl hale getirdik.
Bitmedi, İstanbul hepiniz biliyorsunuz susuzdu, adeta bir vaha, bu hale gelmişti. Ve küvetlere su dolduruyorduk, bezin istasyonlarından benzin alır gibi su alıyorduk ve o bidonları getirip küvetlere dolduruyorduk, bunu hep beraber yaşadık, şöyle hafızamızı bir yeniden tazeleyelim. Ama şu anda 30 yaşındaki bir genç, 31 yaşındaki bir genç acaba o çöp dağlarını bilir mi? Bilmez. O susuzluğu bilir mi? Bilmez. Hava kirliliğini bilir mi? Onu da bilmez. Düşünün, biz Istranca Dağları’ndan 140 kilometre dağları delerek Terkos’a suyu getirdik, dağları deldik. Ve onunla da kalmadık, 210 kilometre Melen’den Ömerli’ye suyu getirdik. Onunla da kalmadık, Boğaz’ın altında tüpleri yaptık ve bununla da karşılıklı deplase olması için, olur ya Anadolu Yakası’nda susuzluk olursa Avrupa Yakası’ndan oraya pompalamak, Avrupa Yakası’nda olursa Anadolu Yakası’ndan Avrupa Yakası’na pompalamak ki İstanbul susuz kalmasın ve bunu da biz başardık.
Ama şu anda bazen diyorlar, işte İzmir, ya İzmir susuzdu, İzmir’e suyu biz getirdik, burası CHP’lidir diye bakmadık. Bizim görevimiz de değil, Büyükşehir Belediyesi’nin görevi. Gördes Barajını inşa ettik ve İzmir’e suyu getirdik.
Bakın şu anda İzmir Körfezi aynen bizim bu Haliç gibi kokar. Haliç’in nasıl koktuğunu biliyorsunuz. Ben bu semtin çocuğuyum. Ama bu Haliç’i biz temizledik, bu hale getirdik, şimdi şu Haliç’te balık var.
Ve bu Haliç’teki, hocalarla filan herkesle görüştük, bize ne dediler biliyor musunuz? Haliç ancak doldurulmak suretiyle burayı kara haline getirirsek bu çözülür, yoksa çözülmez. Ya niye burayı kara haline getirelim? Birçok müteahhit firmalarıyla görüştük, uluslararası bu işte tecrübe sahibi hocalarla ayrıca görüştük, dediler ki, “çözeriz”. Firmanın adını vermeyeyim, o firma kendini zaten gayet iyi biliyor ve buradan bu çamuru aynen petrol hatları var ya, o line’lar gibi buradan 9,5 kilometre mesafede Alibeyköy’deki bir taş ocağına bu çamuru oraya pompalamak suretiyle, orada bir süzgeç düşünün, onun gibi oraya akıttık, çamurunu da oradan alıp farklı yerlere naklettik. Şimdi orası 650 bin metrekarelik bir oyun parkı haline geldi; bakın nereden nereye.  Ama Haliç de bu hale geldi. Ve biz bu Haliç’e işi daim kılalım diye Boğaz’dan da buraya yine aynı şekilde temiz suyu bağladık. Boğaz’dan buraya temiz suyu bağlamak suretiyle Haliç artık sirkülasyonu olan temiz bir bu noktada su haline geldi ve artık balık rahatlıkla tutulabilir hale geldi.
Ve biz bunlarla kalmadık tabii, ecdadımız Fatih karadan gemileri yürütür de onun torunları rahat durur mu? Biz de durmadık, ya ne yaptık? Boğaz’ın altından Marmaray’ı inşa ettik 29 Ekim 2013 ve Marmaray inşa edildiğinden bu yana oradan 350 milyon insan geçti, 350 milyon. Neresi bu? Asya’dan Avrupa’ya Marmaray, raylı sistem. Dedik ki, yetmez, ne yapalım? Ha bir de Avrasya Tüneli’ni yaptık, yine Avrasya Tüneli, biliyorsunuz denizin altından, o da Asya-Avrupa bağlantısı, o da şu anda hizmetini veriyor.
Dedik yetmez, Şehitler Köprüsü, Fatih Sultan Köprüsü, yapanlardan Allah razı olsun ve biz de Yavuz Sultan Selim Köprüsü’nü inşa ettik, böylece üç tane kolye Boğaz’ın üzerine inşa edilmiş oldu.
Ulaşımda daha başka adımlar atalım dedik. Göreve geldiğimizde 1994, hatırlayın, acaba o zamanlar kavşaklar, daldı-çıktılar, yeraltı-yerüstü, bu tür şeyler var mıydı? Yoktu. Biz geldik, bunları yapmaya başladık. Ve hamdolsun, o günden bugüne neredeyse İstanbul’un 100’e yakın bu tür altgeçit-üstgeçitler var.
Bunun yanında, mesela metrobüs olayını getirdik, maliyeti noktasında ucuz, imalatı seri ve motrobüsle Söğütlüçeşme’den ta Beylikdüzü’ne. Ya gözünün önünde be, bunu gör hiç olmaz. 25 yılda ne yaptınız diyorsunuz? İşte metrobüs, o da orada.
Ve bir de, hafif raylı sistemler yaptık, onlar da devam ediyor. Daha bitmedi, inşallah Havalimanına da bu raylı sistem gidecek, devam ediyor çalışma. Bununla da kalmadık, mesela şu anda Üsküdar’dan Çekmeköy’e vatmanı olmayın raylı sistem var ve o metro şeklinde, o da şu anda hizmet veriyor.
Bütün bunlarla beraber, şu anda bunlar aklıma gelenler, çünkü İstanbul’a yaptığımız çok şey, ama yapacağımız daha çok şeyler var. İnşallah Boğaz’ın altından bir de üç katlı bir tüp yapacağız yine aynı şekilde, hem oradan otomobiller geçecek, hem de raylı sistem geçmek suretiyle yine Asya’yı Avrupa’ya bağlayacağız.
Bütün bunlar büyükşehir seçimlerinde bir tarafta bakıyorsunuz Binali Bey, öbür tarafta şu anda Beylikdüzü’nün işte Belediye Başkanıydı CHP’nin adayı şu anda, Binali Yıldırım Beyle bu kişi mukayese edilebilir mi? Binali Bey benimle beraber İDO Genel Müdürü olarak göreve başladı. Başbakan oldum, milletvekili olarak yine benimle beraber Ankara’ya geldi ve Ulaştırma Bakanı kendisine görevini verdim ve Ulaştırma Bakanı olarak devam etti.
Kardeşlerim,
Dostlar; şunu iyi düşünelim: Cumhuriyet tarihi boyunca 79 senede 6 bin 100 kilometre bölünmüş yolun yapıldığı bu ülkede, bunun üzerine biz, burası çok enteresandır, 17 bin kilometre bölünmüş yol ilave ettik 17 senede ve bunu da sağ olsun yöneten Binali Yıldırım Bey oldu. 25 tane havalimanıyla aldık, 56 tane havalimanı var şu anda, yine bu işlerin sorumlusu, ben Başbakandım ama Ulaştırma Bakanım Binali Bey’di. Ve artık ülkemin neresine giderseniz gidin yarım saat, 45 dakika mesafede evinizden çıkıyorsunuz havalimanına gidiyorsunuz. Kimin aklına gelirdi ya Hakkari’ye havalimanı yapılacak. Kürt kardeşlerimi yanlış söylemlerle aldatıyorlar. Hakkari’ye havalimanını getiren biz olmadık mı? Iğdır’a, Kars’a havalimanını getiren biz olmadık mı? Ağrı’ya havalimanını getiren biz olmadık mı? Ya bunları biz getirdik. Niye? Ya biz ayrımcı değiliz. Biz, Türk’ü, Kürt’ü, Laz’ı, Çerkez’i, Gürcü’sü, Abhaza’sı, Boşnak’ı, Roman’ı, kim olursa olsun yaratılanı Yaratan’dan ötürü sevdik ve hepsine bu hizmeti götürdük. Ve söz verdik, batıda ne varsa doğuda da o olacak dedik, kuzeyde ne varsa güneyde de o olacak dedik ve bunları yaptık ve bu hizmet aynen devam edecek, biz duramayız, bize durmak yakışmaz.
Ve tavsiye ederim, Güneydoğu’ya gitmeyenler ne olur bir Güneydoğu’ya gitsinler, o delik deşik ettikleri evleri, o kazdıkları hendekleri… Kimin kazdığını biliyorsunuz, terör örgütü PKK ve şu anda onun siyasi temsilcisinin hangi parti olduğunu biliyorsunuz ve bunlar benim o canım vatan topraklarını delik deşik ederek, oralarda evlerin altından tüneller açmak suretiyle o insanlara yaşam hakkını zehir ettiler. Peki, biz ne yaptık? Kayyum tayinleriyle bütün oralarda evleri sıfırdan inşa ettik. Şu anda Diyarbakır’ı tanıyamazsınız, bakıyorsunuz 3 gidiş-3 geliş, ayrıca yaya gidişleri filan, geceleri pırıl pırıl böyle bir şehir inşa ettik. Suriçi’ne girdiğiniz zaman, Suriçi yine ayrıca bambaşka. Tarihi kale vesaire,  onları ele aldık. Aynı şekilde Dicle Nehri’nin kenarına, evet, piknik alanlarını inşa ettik, orada da hem Dicle’yi seyret, hem de ailece orada pikniğini yap, bunları yaptık. Niye? Kürt de olsa o benim kardeşim ve o da insandır, ona hizmet etmek görevimdir, çünkü biz bu millete efendi olmaya değil, hizmetkar olmaya geldik. Dolayısıyla hizmetkar olmanın gereği de budur, bu adımları attık, atmaya da devam ediyoruz.
Büyükşehir seçimlerinde birleştirme tutanaklarında 30 bini, hukuksuz sandık kurulu başkanların da 212 bini bulan şüpheli bir durum ortaya çıktı biliyorsunuz. Bilindiği gibi iki aday arasındaki fark 29 binlerden en son 13 binlere inmişti. Yüksek Seçim Kurulu bu durum karşısında seçimlerin yenilenmesine karar verdi. Seçim yenilemesi sadece İstanbul Büyükşehir’e mahsus değildir, daha pek çok ilçe ve beldede benzer kararlar verildi. Pazar günü İstanbul halkı önümüzdeki 5 yıl boyunca kendisini yönetecek Büyükşehir Belediye başkanını seçecek. Bu ülkenin akademisyenleri, iş adamları, sanatçıları, sporcuları, kanaat önderleri olarak sizler, İstanbul’u yönetmek için kimin gerçekten hazırlığı, projesi, birikimi olduğunu gayet iyi biliyorsunuz. Bu şehrin sorumluluğunu, İstanbullunun emanetini layıkıyla taşıyabilecek aday bellidir. Bu noktada ben sizlerin basiretine ve ferasetine güveniyorum. İstanbul’un en isabetli kararı özellikle geleceğine yönelik vereceğine yürekten inanıyorum.
Sizlerden ricam, çevrenizde şayet CHP’ye, HDP’ye, İyi Parti’ye, Saadet Partisi’ne veya diğerlerine oy veren vatandaşlarımız varsa, İstanbul’un istikbaliyle ilgili kanaatlerinizi onlarla da paylaşmanızdır.
Buradaki birçok dostum gibi biz de İstanbul’u 1994 yılında hangi şartlarda teslim aldığımızı ve hangi zorluklarla bugünlere getirdiğimizi unutmadık, ama genç kuşak, genç nesil bunları bilmiyor, ancak onu sizler babaları, amcaları, dayıları olarak biliyorsunuz. CHP adayının bizim 1994 yılında teslim aldığımız zihniyetin çok daha geri, çok daha ilkesiz, çok daha beceriksiz bir modeli olduğunu bu kişiyi yakından tanıyan, en azından sözlerindeki tutarsızlıkları tespit eden herkes biliyor. Cumhurbaşkanı olarak bizim şahsılarla işimiz olmaz. Bizim tüm mücadelemiz, bu şehr-i İstanbul’un bir daha benzer bir felakete maruz kalmamasıdır.
İşte hatırlayın, 94 öncesi CHP Büyükşehir Belediye Başkanı ve Ümraniye’de de yine CHP Belediye Başkanı, Ümraniye çöplüğü patladı, 39 kişi orada öldü. Ama biz o çöplüğü spor tesislerine dönüştürdük biz göreve geldikten sonra; farkımız bu.
Bizim bütün çabamız, dünyanın gözbebeği bu şehrin emin ve ehil ellerde yoluna devam etmesi içindir. 23 Haziran’ın bu noktada hayırlara vesile olmasını diliyorum.
İstanbullu hemşehrilerime sandığa muhakkak giderek demokratik haklarına sahip çıkma çağrısı yapıyorum. Şu anda değişik illerden teşkilatlarımızın yoğun bir çalışmasıyla İstanbullu hemşehrilerimizi otobüslerle vesaire İstanbul’a getiriyoruz.
Ve ben bu duygularla bir kez daha hepinize sevgilerimi, saygılarımı sunuyorum. Eray Beyefendiye bu güzel buluşma için bir kez daha teşekkür ediyorum.
 
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",after
Bahçelievler Toplu Açılış Töreninde Yaptıkları Konuşma,2019-06-20,"

Aziz İstanbul’un Güzel İnsanları,
Bahçelievlerli Kardeşlerim;
Sizleri en kalbi duygularımla, hasretle, muhabbetle selamlıyorum. Bahçelievler’in tüm mahallelerindeki, semtlerindeki, sokaklarındaki, hanelerindeki kardeşlerime sevgilerimi, saygılarımı gönderiyorum.
Sizlerle en son 31 Mart seçimlerinden hemen bir gün önce biraraya gelmiş, kucaklaşmış, hasret gidermiştik. Bahçelievler, 31 Mart seçimlerinde de yüzde 50’lik oy oranıyla İlçe Belediye Başkanlığı görevine Hakan Bahadır kardeşimi layık görerek bizi yalnız bırakmadığını gösterdi. İnşallah hep birlikte Bahçelievler’i hayallerimize ve hedeflerimize uygun bir şekilde daha yüksek seviyelere çıkarmak için gece-gündüz çalışacağız.
Desteğiniz, sevginiz, ahde vefanız, kadirşinaslığınız için her birinize ayrı ayrı şükranlarımı sunuyorum.
Bugün burada açılışını gerçekleştireceğimiz toplam yatırım tutarı 339 trilyon lirayı bulan 13 ayrı eserin ve hizmetin ilçemize, şehrimize hayırlı olmasını diliyorum.
Büyükşehir Belediyemizin ilçemize kazandırdığı Şirinevler Minibüs Terminali ve otoparkı ile metrobüs yaya üst geçidinin, Devlet Hastanesi katlı otoparkının, Merkez Mahallesi Gençlik Merkezi’nin, Saklıvadi Spor Tesisi’nin, aile danışmanlık merkezinin, psikoterapi merkezinin ve diğer eserlerin bugün resmi açılışını yapıyoruz.
Bahçelievler Belediyemizce tamamlanan ve gerçekten çok önemli bir eser olan kongre merkezinin de Siyavuşpaşa spor kompleksi ve otoparkının, meydan otoparkının, millet bahçesinin ve diğer eserlerin resmi açılışını bugün burada gerçekleştiriyoruz.
Değerli kardeşlerim,
Son 15 yılda Büyükşehir Belediyemiz Bahçelievler ilçemizde 1,5 katrilyon liralık yatırım yapmıştır. Önümüzdeki dönem içinde Binali Yıldırım kardeşimizin diğer ilçelerimizle birlikte Bahçelievler’e yapacağı yatırımlarla, hizmetlerle ilgili çok önemli hazırlıkları var. İnşallah bunların açılışlarını da hep birlikte yapacağız.
Tüm bu hizmetleri ilçemize kazandıran kurumlarımızı, Büyükşehir Belediyemizi, İlçe Belediyemizi tebrik ediyorum.
Kardeşlerim; biliyorsunuz Pazar günü İstanbul Büyükşehir Belediye Başkanlığı için yenileme seçimi var. Bu seçimde İstanbul halkı iki adaydan birine karar verecek. Bir tarafta terör örgütleri zihniyetinin destek verdiği Millet İttifakı… Öyle demiyor mu? Ne diyor Kandil? Oylarımız Millet İttifakı’nın adayına diyor. Millet İttifakı’nın adayı kim belli, isim vermeyeceğim, gerek yok. Ama şunu biliyoruz ki; şu anda CHP Başkanı Bay Kemal rahatsız oluyor bazı şeylerden, çıkamıyor meydanlara. Zira adayları Genel Başkanının adını bile anmaktan kaçıyor. Ve bunlarda yalan tepeden tırnağa hepsinde ganimet. Genel Başkanları nasıl yalan söylüyorsa, aynen adayları da öyle yalancı. Ve bunlar aynı zamanda da değerli kardeşlerim, yalanın ötesinde her türlü oyunu da oynuyorlar. İşte Sayın Yıldırım’la televizyon programına çıkacakları zaman, televizyon programından önce moderatörle Marmara Etap Oteli’nde biraraya geliyorlar, soruları ondan alıyor ve aldıkları bu sorularla beraber hazırlıklarını yapıyor ve o gece programa o şekilde çıkıyor. Ve bunların belgeleri bizde var. Ve hemen oturduğu yerin yanında kardeşlerim, kutular, o kutucukların içinde de bakıyorsunuz o kartonlar. Soru geliyor, oradan hemen kart çıkarılıyor. Bunların resimleri, hepsi elimizde kayıtlı var. Ama ne diyor? Ben böyle bir şey yapmadım. Sonra ne oldu? Kabul etmek durumunda kaldılar, zorunda kaldılar. Yalancının mumu yatsıya kadar yanar. Bunlarınki yatsıya kadar bile yanmadı, çabuk söndü. Ama şimdi Pazar günü bu mumu tamamen söndürmeye var mıyız? Öyleyse durmak yok… Durmak yok...
Kardeşlerim,
Şimdi geliyorum adayımıza. Kimdir Binali Yıldırım? İstanbul’da başladığı hizmet yolculuğunu Ulaştırma Bakanı, benim İDO Genel Müdürüm, Başbakan, Meclis Başkanı, bütün bunlarla beraber bu süreci tamamlamış, şimdi ise yeniden İstanbul’umuza yakışan, İstanbul’umuza layık bir belediye başkan adayı ile seçime girelim istedik. Ve Binali Bey’e de dedik ki; Meclis Başkanlığını bırakalım ve seni İstanbul’a inşallah belediye başkan adayı yapalım.
Tabii diğer tarafta da CHP’nin adayı var. Kimdir bu aday? Bu adayın neler yaptığını söylersek kim olduğu daha iyi anlaşılır. Kendisi her fırsatta Sayıştay raporlarından söz ederek, Büyükşehir yönetimini itham ediyor. İstanbul Büyükşehir Belediyesi’nin 2016 mali denetim raporlarında yer alan konuların hiç birinde kamu zararı tespit edilmemiştir, dolayısıyla yargılama konusu değildir. Ama bu kişinin Beylikdüzü Belediye Başkanlığı döneminin sadece 2016 yılındaki faaliyetleriyle ilgili 11 adet kamu zararına yol açan işlem tespit edilmiştir. Kim tarafından? Sayıştay tarafından. Bunlar bizim elimizde belge, ama kendisi böyle bir belge ortaya koyamadı. Yapılan yargılama sonunda bu zararların kendisinden tazminine karar verilmiştir. Dolayısıyla bu adayın sicili Sayıştay raporlarıyla tespitli şekilde bozuktur.
Peki, bu aday başka ne yapmıştır? Seçim gecesi kendisinin bizzat ifade ettiği aradaki farkın sürekli azalmasıyla ilgili gerçeği de inkâr etmiştir; al size bir başka yalan. AK Parti’nin tüm oylarının yeniden sayılmasıyla ilgili başvurusuna karşı çıktıklarını, bunu engellediklerini inkâr etmiştir. Kardeşlerim, aradaki fark neydi? 29 Nereye indi? 13’e, 16 puanlık fark var. Bunları inkâr etti mi? Peki, nerede bunlar? Çaldılar, çaldılar. Şimdi ne diyor bu şahıs? Kim çaldı diyor. Bunu bize sormayacaksın, bunu sen kendine soracaksın ya. Fail ortada. 29 puandan 13 puana nasıl indi?
Bakın, iki dil var burada, bir dil hukuki dil, bir dil siyasi dil. Siyasi dilde bunun adı çalmaktır, hukuki dilde yolsuzluktur, usulsüzlüktür, işte siz bunu yaptınız. Ve şimdi biz dedik ki, bak 10 sandık sayıldı, tablo bu, tamamı sayılmış olsaydı o zaman zaten bu Pazar günü seçim yapmazdık, böyle bir durumla karşı karşıya kalmazdık. Ama kendi ellerindeki tutanaklarda da alenen gözüken ve tamamına yakını Binali Yıldırım aleyhine olan kasıtlı birleştirme yanlışlarını görmezden gelmişlerdir.
Kardeşlerim,
Bakınız seçim sandıkları sayılırken imzalar sayım yapıldıktan sonra atılır, burada ise sabah oraya gelindiği zaman imzalar alınmış ve akşam sayımdan sonra da sandık kurulu başkanı istediği gibi bunları doldurmuştur. Şimdi bu oyunu Pazar günü bozmaya var mıyız? Hazır mıyız? Yani bu milli irade hırsızlarına gereken dersi vermeye hazır mıyız?
Bununla da bunlar yetinmediler, daha mazbatasını almadan, yani belediye başkanı değilken gidip Anıtkabir defterine “Belediye başkanıyım” diyerek imza attı. Bu nasıl bir iş, bu ne hırs? Ve İstanbul İl Seçim Kurulu’nun verdiği mazbata nihai mazbata değildir. Nihai mazbata nerededir? Yüksek Seçim Kurulu’nun verdiği mazbatadır. Bunları ben yaşadım, bunları iyi bilirim. Dolayısıyla şimdi ne oldu? Yüksek Seçim Kurulu bu mazbatayı iptal etti mi? Şimdi de işte onun için ne yapıyoruz, seçime gidiyoruz. Anıtkabir’e bu attığı imza ile ne oldu? Anıtkabir yönetimi o yaprağı çekti aldı; al sana bir ders daha. Niye? Yalancının mumu yatsıya kadar, o kadar yanar. Sahip olmadığı bir unvanı kullanana ne derlerse, bu kişi de işte odur.
Daha sonra ne yapıyor? Belediyenin kapısından içeri girer girmez, dışarıdan birilerini getirip, kanuna ve her türlü usule aykırı şekilde belediyenin verilerini kopyalamaya çalışıyor. 3 kişi getiriyor dışarıdan, belediyenin personeli değil, bunları verileri kopyalıyor. Ondan sonra da diyor ki, ne olacak, bunlar yapılır; çok da pişkin. Ve değerli kardeşlerim, bu veri hırsızlarına da ne denildiğini gerek hukuki literatürde, gerekse siyasette çok iyi bilirler. Hâlbuki belediye verileri teknik bir zorunluluk olarak zaten iki farklı yerde sürekli ne yapılır, yedeklenir. Demek ki derdi verileri korumak değil, onları alıp bir yerlere servis etmektir. Bu ne metodudur biliyor musunuz? Bu, FETÖ metodudur FETÖ. Yani bunlar hep verileri çalardı. Neyle? Yargıdaki elemanlarıyla, burada da aynısını yaptılar. Neyse ki bu teşebbüsü mahkeme kararıyla engellendi.
Başka ne yapıyor? Kendisi Ankara’dayken İstanbul’da evrak imzalıyor. Hâlbuki bir belediye başkanı şehir dışında çıktığında, ona vekâlet eden kişi imzaya yetkilidir.
Kardeşlerim,
Bu kişinin hedef aldığı kesimlerden biri de neresi? Sivil toplum kuruluşları. Güya bu kuruluşlara belediye bütçesinden 100 milyonlarca lira para aktarılmış, hepsi de kadınlara, gençlere, çocuklara, engellilere yönelik çalışmalar yürüten, eğitime, sağlığa, kültüre, spora hizmet eden, hayır-hasenat işleri yapan bu tür kuruluşlarla ortak projeler yürütme dışında nakit olarak herhangi bir para aktarımı söz konusu değildir. Yani bu kişi İstanbullunun gönül köprülerini yıkmaya çalışıyor.
Daha başka ne yapıyor? İki adayın birlikte katılacağı televizyon programını az önce sizlere söyledim, moderatörle aynı odaya kapanıyorlar orada çalışmalarını yapıyorlar. Peki, ne diyor? Birisi 2-3 dakika görüştük diyor, öbürü 5-10 dakika görüştük diyor, öbürü 10-15 dakika görüştük diyor. Hâlbuki tespit ettik görüşmenin süreci 45 dakika, aynı odada birlikte kalmışlar, yani soruları çalmışlar. Diyorum ya yalan, hep yalan. Üstelik bununla kalmıyor çıktığı televizyon programında Binali Bey’in soruları istediği yalanını yüzü kızarmadan söyleyebiliyor.
Başka, bayramda Ordu’ya gidiyor hakkı olmadığı halde kullanmak istediği VIP kapısından geçişi engellenince devletin valisine galiz hakaretler ediyor, yani haysiyet cellatlığı yapıyor.
Kardeşlerim,
Valiler Cumhurbaşkanlarının o ildeki temsilcisidir. Valiye hakaret Cumhurbaşkanlığına hakarettir. Daha ileri gidiyorum, millete hakarettir. Sen kalkıp da bir valiye “it” diyemezsin. Baktı ki bu iş zora gidiyor, bu sefer ne yaptı? Dedi ki, ben “it” demedim. Ne dedin? Dedim ki diyor, “basitleşme”, böyle manevra yaptı. Bunların hepsi televizyon kayıtlarında var mı? Var. Medya, yazılı medyada var mı? Var. Ya sen bu milleti enayi mi zannediyorsun ya? İşte bunların hepsi ortaya çıktı. Ben şimdi Cumhuriyet Halk Partisi’ne gönül veren kardeşlerime sesleniyorum, böyle bir adam İstanbul’un başına getirilebilir mi? İyi Partinin gönül verenlerine sesleniyorum, böyle bir adam İstanbul’un başına getirilebilir mi? HDP’ye gönül verenlere sesleniyorum, böyle bir adam İstanbul’a başkan olabilir mi? Saadet Partili kardeşlerime sesleniyorum, böyle bir adam İstanbul’un başına getirilebilir mi? İstanbul’a yazık olur. Kaldı ki, zaten belediyenin meclisi kahir ekseriyette AK Partili, komisyonların tamamı AK Partili. Başkanvekilliklerinin tamamı AK Partili.
Değerli Kardeşlerim,
Zaten bu sadece vitrin süsü olarak seçilse bile belediye başkanlığı yapacak o kadar vitrin süsü. Neyle yönetecek? En ufak bir yanlışta karşısına kim dikilecek? Meclis dikilecek. Şimdi diyor ki, beni çalıştırmayacaklar daha şimdiden konuşmaya başladı. Demek ki, doğru dürüst hareket etmeyeceğini biliyor. Ve AK Partili belediye meclis üyeleri de doğru dürüst hareket etmeyenlere yol vermezler bunu biliyor.
Kardeşlerim,
Her konuda yaptıklarıyla, söyledikleriyle ilgili ne sorsanız inkâr ediyor. Sürekli görmedim, duymadım, söylemedim modunda. Birde “keyif alıyorum” bu tür şeyleri var. “Şundan keyif alıyorum, bundan keyif alıyorum” keyfin artsın inşallah. Pazardan sonra daha da artacak. Merhum Ahmet Kaya’nın şarkısındaki gibi ifade edecek olursak, nereden baksan tutarsızlık.
Yaptıklarında ve etrafında olup bitenlerden bu kadar bihaber CHP adayına İstanbul’un yönetimi emanet edilebilir mi? Bu kadim şehrin geleceği zulüm 1453’te başladı diyenlere akıllarının bir köşesinde hala 1453’ün rövanşını almak olanlara teslim edilebilir mi? İstanbul gibi pırlanta kıymetindeki bir şehir böyle siyaset anlayışının eline bırakılabilir mi? CHP’nin Genel Başkanı ortada yok, milletin inancına hakaret eden il başkanı ortada yok.
İstanbul İl Başkanı biliyorsunuz neyle meşgul? Tam bir terör örgütünün temsilcisi DHKP-C. Bunun yanında domuzla da arası bayağı iyi, böyle de bir özelliği var. Kardeşlerim, bunların yöneticileri ortada yok, hatta aday da ortada yok. Şimdi artık meydanlara da çıkmayacakmış. Kendisine biçilen rolü oynayan CHP adayı sürekli tekliyor, ama kimseden ses çıkmıyor. Çünkü biliyorlar ki, geri plandakiler sahaya inse gerçek yüzleri ortaya çıkacak. Bu partinin adayına destek çağrıları ise ya Kandil’den geliyor, ya dışarıdan bir yerlerden geliyor. Bunlar benim için ne dediler? Bu CHP zihniyetini söylüyorum, şimdi onu da saptırıyorlar; “Erdoğan’ın akıbeti de Mursi gibi olacak” dediler, hatırlıyorsunuz değil mi? Şimdi Mursi rahmetli oldu, tweetler atmaya başladı bu CHP’liler. Tweetlerinde ne dediler? Erdoğan, “senin akıbetin de Mursi gibi olacak” dediler. Şimdi ben de bu CHP zihniyetine sesleniyorum, ey eğri büğrü zihniyet, yanlış zihniyet şunu bilesin: Biz bu yola çıkarken kefenimizi giyerek çıktık ve Allah’ın takdiri nerede, nasıl, ne zamansa biz onu kucaklayarak bu yolda yürümeye kararlıyız.
Ve Mursi’nin ölümü kutlu bir ölümdür, mutlu bir ölümdür. Mahkeme salonunda 25 dakika can çekişirken, bu zalim Mısır yönetimi ve oradaki adli kurum-kurullar ne doktor, ne şu-ne bu çağırmadılar, orada ölümünü beklediler. Şimdi ben de buradan sesleniyorum, Mısır yönetimine sesleniyorum, Mısır adlî makamlarına sesleniyorum; zalimler için yaşasın Cehennem.
Kardeşlerim,
İstanbul’u yönetecek Büyükşehir Belediye başkanını seçiyoruz. Sandığa gittiğimizde ölçümüz; projeleriyle, birikimiyle, yeteneğiyle, ekibiyle kimin bu şehri daha iyi yöneteceği olmalıdır. Buradan CHP’ye, HDP’ye, İyi Parti’ye, Saadet Partisi’ne gönül vermiş vatandaşlarıma tekrar sesleniyorum; İstanbul, her ne sebeple olursa olsun geleceği risk altına sokulabilecek, kazanımları tehlikeye atılabilecek bir şehir değildir. İstanbul’a hep birlikte sahip çıkmalıyız. Büyükşehir Belediye başkan adaylarından hangisi İstanbul’un ulaşım sorununu, kentsel dönüşüm çalışmalarını, yeşilini, çevresini düzenlemesini, sosyal hizmetlerinin üstesinde gelebilecekse şehrin yönetimini ona teslim etmeliyiz. Sadece kendimizin değil özellikle de çocuklarımızın geleceği için 23 Haziran’da bu sorumluluk duygusuyla sandık başına gitmemiz gerektiğine inanıyorum.
Şimdi sizlerden öyle bir cevap bekliyorum ki 39 ilçemizin tamamı bunu duysun. Hazır mısınız?  
Ey İstanbul, 23 Haziran’da milli iradeye, demokrasiye, sandığa sahip çıkıyor musun?  
Ey İstanbul, 23 Haziran’da şehrimizin ve evlatlarımızın geleceğine sahip çıkıyor musun?  
Ey İstanbul, 23 Haziran’da Büyükşehir Belediyesinin yönetimini tecrübeye, bilgiye ve samimiyete teslim ediyor musun?
İstanbul, 23 Haziran’da Binali Yıldırım diyor musun? Maşallah, inşallah bu iş Allah’ın izniyle Pazar günü bitiyor.
Değerli Kardeşlerim,
İstanbul’a olan sevgimizin, muhabbetimizin, verdiğimizin değerin en büyük ispatı, ülkemizin en iyi proje geliştiren şahsiyetlerinden birini bu şehre aday olarak göstermemizdir. Dikkat ederseniz, Binali Yıldırım kardeşimiz ne zaman proje dese, ne zaman yatırım dese, ne zaman hizmet dese, karşı taraf hemen laf kalabalığıyla işi başka tarafa çekiyor.
Bunları görünce 1994 yılın hatırladım. O zaman ben İstanbul’un yönetimine talip olduğumda yarıştığımız diğer adaylar projeleri ve hizmet taahhütleriyle değil, siyasi kavgalarıyla gündeydi. İstanbul için yüreği yanan, bir şeyler yapmak isteyen, sorunların çözümü için projesi olan tek aday bizdik. Bu şehir bizi karakaşımıza, karagözümüze meftun olduğu için değil, kendisine en iyi hizmeti vereceğimiz inancıyla Belediye Başkanı yaptı. Göreve geldikten kısa süre sonra çöpten temizliğe, içme suyundan kanalizasyon altyapısına, doğal gazdan ulaşıma, sosyal yardımlardan spor tesislerine kadar her konuda İstanbul’un çehresini biz değiştirdik. Başbakanlığımız ve Cumhurbaşkanlığımız döneminde de İstanbul’un her meselesiyle yakından ilgilenmeyi sürdürdük.
Bugün de seçim tartışmalarında CHP adayını destekleyenler, İstanbul’a ne hizmet yapacakları dışında doğru-yanlış hiç bakmadan her şeyi konuşuyorlar. Aradan 25 yıl geçmiş, ama kafalar hiç değişmemiş, halâ millete tepeden bakıyorlar, halâ milleti hiçe sayıyorlar, halâ lafla peynir gemisi yürütülebileceğini sanıyorlar, halâ oturdukları yerden hakikatleri gözden kaçırabileceklerine inanıyorlar, daha açıkçası hala milleti kandırabileceklerini zannediyorlar.
Bizim her tercihe saygımız sonsuzdur. Çabamız ve endişemiz, İstanbul’a ve ülkemize daha güzel bir gelecek hayal ediyor oluşumuzdan kaynaklanıyor. Türkiye’nin en güzel şehirlerinden olan İzmir’in bu zihniyetin elinde nasıl heba olup gittiğini hep beraber gördük. İzmir susuzdu, İzmir’e suyu biz getirdik, Gördes Barajı’ndan İzmir’e su getirdik. Niye yapmadılar? Aynen İstanbul da susuzdu, öyle mi? Tabii gençler bunu hatırlamaz, ama 30 yaş, 40 yaş grubu hatırlar. Suları taşıyor muyduk? Küvetleri dolduruyor muyduk? Bidonlarla taşımak üzere su istasyonları kurulmuştu İstanbul’da. Bu kardeşiniz Istranca Dağları’ndan İstanbul’a su getirdi, 140 kilometre, dağları deldik. Anadolu Yakasında Melen’den aynı şekilde Ömerli’ye su getirdik. Dedik ki, yetmez, Boğaz’ın altından tüp geçitler oluşturduk, oralardan da Anadolu’dan Avrupa’ya, Avrupa’dan Anadolu’ya su deplase ettik. Niye? İstanbullu susuz kalmasın diye, bunları biz yaptık. Kardeşlerim; bunların aklı, havsalası bunları almaz.
Bitmedi, çöp dağlarını biz kaldırdık mı? CHP yönetimi vardı işbaşında, Ümraniye’deki çöplüğü patladı, biliyorsunuz ve orada 39 vatandaşımız öldü. Belediyede kim vardı? Gene CHP. Ama biz çözdük, orası şimdi spor tesisleri, bunları hallettik.
İstanbul’un havası kirli miydi? Hatırlayın, gazeteler ne dağıtıyordu? Maske dağıtıyordu. Ve 50 bin evde doğal gaz vardı, biz bunu ne yaptık biliyor musunuz? Ben cezaevine giderken 1 milyon 250 bin eve doğal gaz getirdik, İstanbul’un havasını temizledik. Şimdi 6,5 milyon evde doğal gaz var. Kim yaptı bunu? Biz yaptık ya, CHP değil, AK Parti yaptı.
Bitmedi, Haliç, Haliç’i biliyorsunuz, Haliç nasıl kokuyordu? O Haliç’i şu anda tertemiz hale biz getirdik. Ve yanındaki Sütlüce Mezbahası vardı biliyorsunuz, orayı ne yaptık? Şimdi Haliç Kongre Merkezi yaptık; bak nereden nereye, bunları biz yaptık. Ve Haliç’ten çıkardığımız o çamuru 9,5 kilometre ötedeki Alibeyköy taş ocaklarına biz taşıdık; biz buyuz.
Ve şimdi buralardan metrobüsler geçiyor değil mi? Nereden geliyor? Söğütlüçeşme’den. Nereye gidiyor? CHP adayının olduğu Beylikdüzü’ne gidiyor. Bunları da yine kim yaptı? Biz yaptık. Ve şimdi hafif raylı sistemi yapıyor muyuz? Onu da yapıyoruz.
Kardeşlerim,
Bitmedi, Boğazın altından Marmaray’ı yaptık mı? Ve 29 Ekim 2013’te açılışını yaptık mı? O günden bu güne Marmaray’dan geçen insan sayısı ne kadar biliyor musunuz?  350 milyon. Şöyle kullananları bir göreyim bakayım ya ellerini. Maşallah maşallah. İşte biz yaparız, onlar konuşur.
Avrasya Tünelini hiç kullandınız mı?  Kim yaptı? Biz yaptık. Benim ecdadım Fatih, karadan gemileri yürüttü. Biz de denizin altından yürütüyoruz; işte bu.
Ve üçüncü köprüyü, birinci köprü, ikinci köprü, üçüncüyü de biz yaptık, Yavuz Sultan Selim Köprüsü. Ağır vasıtaları ne yaptık? Oraya aldık, yine biz yaptık.
Şimdi geliyorum en önemlisine, İstanbul Havalimanı; dünyada hamdolsun şu anda ilk üçün içinde. Almanya’nın Berlin Havalimanı 17 yıldır yapılamıyor, ama biz 5 yılda burayı yaptık. Gördünüz mü, beğendiniz mi? Farkımız bu.
Değerli Kardeşlerim,
Bütün bunlarla beraber şimdi Atatürk Havalimanı’nı millet bahçesine dönüştürüyoruz ve yanına bir fuar merkezi yapıyoruz. Bir diğer yanına da yine devlet başkanlarının gelip indiği bir ufak havalimanını oluşturuyoruz. Ve 25 ilçe belediyemiz millet bahçeleriyle, millet kıraathaneleriyle inşallah ilçelerimizi zenginleştirecekler. Fakat Binali Bey’in riyasetinde inşallah bunu çok daha ileri taşıyacağız. Bugün İzmir çok daha kötü bir durumda olabilirdi. Ama İstanbul sevdalı bir kardeşiniz olarak biz İzmir’in de bu haline üzülüyoruz. Kokudan geçilmiyor Körfez’de. Çünkü İzmir CHP’lilerin elinde. CHP demek, pislik demektir, CHP demek, çöp demektir, CHP demek, kanalizasyon demektir. Bizde ise temizlik var.
Şimdi biz İstanbul’umuzu daha ileriye nasıl götüreceğiz? Ben diyorum ki; bugün Perşembe, yarın Cuma, Cumartesi, ne kaldı? Bugünü sayarsak üç gün. Kapı-kapı dolaşmaya var mıyız? Bütün hemşerilerimizi telefonla, bizzat görerek uyarmaya var mıyız? Ve inşallah Pazar akşamı İstanbul’umuzun vitrinine Büyükşehir Belediye başkanı olarak Binali Yıldırım kardeşimi getirmeye hazır mıyız? İşte onun için de biz Binali Yıldırım kardeşimizi İstanbul’a aday gösterdik. Ve hizmet kervanı hızla yürüyecek, bundan taviz vermeyeceğiz. Ama ben size inanıyorum, sizin Rabia’nıza inanıyorum. Ve bizi bölemeyecekler, bizi parçalayamayacaklar. Çünkü biz ne diyoruz?
Tek millet, tek bayrak, tek vatan, tek devlet. Bir olacağız, iri olacağız, diri olacağız, kardeş olacağız, hep birlikte Türkiye olacağız. Aman ihmal yok.
Sağ olunuz, var olunuz.
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",before
“İstanbul Biz Birlikte Türkiye’yiz” Buluşmasında Yaptıkları Konuşma,2019-06-19,"

Aziz İstanbullular,
Saygıdeğer Misafirler,
Mahallelerimizin Kıymetli Kanaat Önderleri,
Hanımefendiler,
Beyefendiler,
Sizleri en kalbi duygularımla, hürmetle, muhabbetle selamlıyorum. Toplantımıza teşrifleriniz için her birinize ayrı ayrı teşekkür ediyorum. “Biz Birlikte Türkiye’yiz” şiarıyla bu akşam aynı çatı altında buluşmamıza vesile olan Fikr-i Asım Derneğimizin kıymetli yöneticilerine, toplantımıza katkı sunan tüm arkadaşlarımıza şükranlarımı sunuyorum.
Ülkemizin manevi ve milli birliğinin teminatı olan vatan sevdalılarının yetişmesi, farklı toplum kesimlerinin ortak idealler etrafında biraraya gelmesi hedefiyle hareket eden Fikr-i Asım Derneğimize başarılar diliyorum.
Burada öncelikle bir hususu ifade etmek istiyorum; biliyorsunuz son günlerde gönüllü kuruluşlarımızı hedef alan son derece haksız, son derece çirkin bir kampanya yürütülüyor. İnsan yetiştiren, gençlerimize sahip çıkan, burslarla, yurtlarla, fikri, akademik, sosyal ve kültürel çalışmalarla evlatlarımızın eğitimlerine destek veren vakıflarımız, derneklerimiz yıpratılmaya çalışılıyor. Bir siyasetçiye, bir idareciye düşen görev, iyi işlere engel olmak değil kötüyü, zararlıyı, faydasız olanı bertaraf etmektir. Bir belediye başkanının sorumluluğu, kimseyi dışlamadan milli ve manevi değerlerimize sahip çıkan herkese yardım etmektir. İnsanımıza hizmet eden hayır çeşmelerini kurutmak, ancak PKK, DEAŞ, DHKP-C gibi terör örgütlerinin işine yarar. Vakıf ve derneklere savaş açmak, ancak FETÖ gibi mankurt yuvalarının, uyuşturucu baronlarının işine gelir.
Gönüllü kuruluşlarımız, daha aydınlık ve daha güçlü bir Türkiye davamızın akıncılarıdır. Bizim geleneğimizin taşıyıcı sütunları tarihte olduğu gibi bugün de millet, memlekete sevdası vakıflardır, derneklerdir. Bu anlayışla biz Büyükşehir Belediye Başkanlığımızdan itibaren hiç kimseyi ötekileştirmeden, hiçbir ayrım yapmadan gönüllü teşekküllerimizin yanında olmaya çalıştık. Hukukun çizdiği sınırlar içerisinde ülkemizin ve milletimizin hayrına olan faaliyetlerinde bu kuruluşlarımıza hep destek olduk. Milletin bize verdiği imkanları, yine milletimizin faydasına olan işlerde, şehrimize ve insanımıza katkı sunacak projelerde kullanmaya özellikle gayret ettik, inşallah bu şekilde de yolumuza devam edeceğiz.
Bugün buradaki şu güzel birlikteliğimizi ve bu birlikteliğe vesile olan Fikr-i Asım Derneği gibi millet, memleket sevdalısı kuruluşlarımızı desteklemeyi sürdüreceğiz.
Saygıdeğer Misafirler,
Bugün burada mahallelerindeki çalışmalarıyla, gayretleriyle, başarılarıyla Türk demokrasisinin gücüne güç katmış milli irade neferleri var. Bugün burada İstanbul’umuzun farklı ilçelerinden, semtlerinden hemşehrilerimiz var. Bugün burada farklı siyasi görüşlerden, farklı kökenlerden, farklı meşreplerden kardeşlerimiz var. Bugün burada 82 milyonluk büyük Türkiye ailesinin nüvesi diyebileceğim dostlarımız, kardeşlerimiz var. Bu salon sadece İstanbul’un değil, tüm Türkiye’nin özüdür, özetidir. Bu salon bizim muhabbetimizin, bin yıldır vatanımız olan Anadolu coğrafyasında maziden atiye kurduğumuz kardeşlik köprüsünün en güzel timsalidir. Evet, biz birlikte Türkiye’yiz.
Bu ülkeyi hep birlikte kurduk, Çanakkale’de yedi düveli beraberce durdurduk. Dünyanın en güçlü ordularına Anadolu’yu biz kabristan yaptık. İstiklal Savaşımızı birlikte zafere taşıdık. Türk’üyle, Kürt’üyle, Laz’ıyla, Çerkez’iyle, Arap’ıyla, Boşnak’ıyla, Roman’ıyla, Sünni’si, Alevi’siyle 82 milyon bir aileyiz, biz. Erzurum’u, Kahramanmaraş’ı, Edirne’si, Trabzon’u, Rize’si, Samsun’u, İzmir’i, Diyarbakır’ıyla hepimiz aynı iklimin evlatlarıyız. Biz, tarihi ve medeniyeti birlikte inşa etmiş, ortak bir inancın, ortak bir akidenin, ortak bir tarihin çocuklarıyız. Asırlardır aynı gökyüzünün altında yaşıyor, aynı kaderi paylaşıyor, her gün aynı istikamete yöneliyor, birlikte saf tutuyoruz. İstanbul’un semalarını süsleyen Ezan-ı Muhammedilerin huzurunu günde beş kez hep birlikte yüreklerimizde hissediyoruz. Her karış toprağında bir yiğidin uzandığı bu vatana öyle kuru sözlerle değil, hepimiz imanla, aşkla, büyük bir tutkuyla bağlıyız. Bayrağımız bellidir, ezanımız bellidir, milletimiz bellidir, inancımız bellidir.
Hiç kimse bizi bölemez, hiç kimse gönüllerimizin arasına duvarlar öremez, hiç kimse bizim ebedi ve ezeli kardeşliğimize gölge düşüremez, çünkü biz Kandil’den talimat almıyoruz, teröristlerden talimat almıyoruz, dolayısıyla bölemeyecekler. Ama birileri Kandil’le beraber yolda yürüyebilir, onlarla beraber adım atabilir ve kalkıp da benim PKK’yla işim yok diyemiyorlarsa, burada düşünmemiz lazım. Kalıp da DHKP-C’yle benim bağlantım yok, onlarla ilişkim yok diyemiyorsa, burada soru işaretlerini koyalım.
Değerli Kardeşlerim,
İşte bu Pazar böyle bir sınavla karşı karşıyayız. 780 bin kilometrelik vatan toprağı üzerinde biz ameliyat yapılmasına göz yummadık, yummayacağız. Şehirlerimiz, bölgelerimiz arasına fitne sokulmasına asla izin vermeyiz. 81 vilayetimizin, 82 milyon vatandaşımızın her biri bizim gözümüzde aynı derecede kıymetlidir, aynı derecede hürmete ve hizmete layıktır. Bize ayakta tutan, her türlü saldırıya, her türlü operasyona karşı bize direnme gücü veren de işte bu ortak değerlerimize olan bağlılığımızdır.
Kardeşlerim,
Biz gücümüzü vesayet odaklarından değil, işte bugün burada olduğu gibi milletimizin birliğinden, beraberliğinden alıyoruz. Biz gücümüzü Türk’le Kürt’ün, Arap’la Laz’ın, Çerkez’le Boşnak’ın, Tatar’la Zaza’nın, Roman’la Arnavut’un kardeşliğinden alıyoruz. Rabbimiz ne buyuruyor; biz sizi kabileler halinde yarattık, kavimler halinde yarattık birbirinizle daha iyi tanışasınız, anlaşasınız diye. Ayrılık yok dikkat edin. Ama biz bunu konuşurken, biz böyle düşünürken, ne yazık ki ülkemizde ayrılığı sürekli olarak tahrik edenler var, işte onlara biz fırsat vermeyeceğiz.
Biz gücümüzü 40 yıldır duasıyla, desteğiyle yanımızda dağ gibi duran Türk milletinin dayanışmasından alıyoruz. Biz gücümüzü gecenin zifiri karanlığında uykusunu bölerek, ellerini semaya açan mazlum ve mağdurların samimiyetinden alıyoruz. İşte bunun için tam 40 yıldır yaratılanı severiz Yaratan’dan ötürü diyoruz. İşte bunun için siyaseti, gönül yapmanın, insanımızın gönül sarayını mamur etmenin aracı olarak görüyoruz. İşte bunun için 82 milyonun her bir ferdini Türkiye ortak paydasında buluşturmanın mücadelesini veriyoruz. Bizim davamız, birlik, beraberlik, kardeşlik davasıdır. Bizim siyasetimiz, gönülden yaparsan gönüller kazanırsın siyasetidir. Hamdolsun, bugüne kadar bölge siyaseti, kimlik siyaseti, istismar siyaseti yapmadık, Türkiye haritasını farklı renklere bölenlerden, insanımızın arasına nifak tohumları ekenlerden olmadık. Sadece belli illere, sadece sahil kenarlarına hapsolan değil, ülkemizin tüm illerinden, tüm toplum kesimlerinden oy alan, çok güçlü destek gören bir dava olduk ve bugüne kadar böyle geldik.
Son 17 yıldır bize oy versin, vermesin vatandaşlarımızın tamamını kucakladık, tamamını bağrımıza bastık. Kuzeyde ne varsa güneyde de o olsun dedik, batıda ne varsa doğuda da o olsun dedik ve hangi imkânlara bu bölgeler sahipse, Türkiye’mizin 780 bin kilometrekaresi aynı imkânlara sahip olsun dedik. İzmir susuz, biz varsın susuz kalsınlar demedik, Gördes Barajı’nı geldik inşa ettik, İzmir’e su verdik. Aynı şekilde İZBAN çalışmıyor, İzmir Belediyesi yapamıyor, diye bırakmadık, Ulaştırma Bakanımız Binali Bey’e dedik ki, gel burayı yüzde 50’sini de sen üstlen ve İZBAN’ı tamamlayalım, onu da harekete geçirelim dedik, ya biz yaptık.
Şu anda İstanbul-İzmir arası dikkat edin 3,5 saate iniyor ya, şimdi onu yapıyoruz ve bu yılsonunda İstanbul-İzmir yolunu açıyoruz. Ya bunları biz yaptık, bu CHP zihniyetiyle bunlar olmaz. Bizim aşkımız var, derdimiz var.
Hatırlayın, İzmir Havalimanı’nı hatırlayın, 25 yıl önce İzmir’de nasıl bir havalimanı vardı, geldik ve biz 17 yıl önce şimdiki Adnan Menderes Havalimanı’nı biz yaptık. Ne haldeydi hatırlayın o günleri. Türkiye ayağına vurulan prangalardan bizim dönemimizde kurtuldu.
Değerli Kardeşlerim,
Milletimiz yıllardır hasretini çektiği hizmet ve eser siyasetine yine bizim dönemimizde kavuştu. Son 17 yılda demokrasimiz güçlendi, vesayet geriledi, milletimizin birlik ve beraberliği hiç olmadığı kadar perçinlendi.
Kardeşlerim; 17 yılın hasılası olarak burada bir hakikati açıkça ifade etmek istiyorum. Bugün AK Parti ülkemizdeki her kesimin, herkesin partisidir. Biz hep dindarının da, sekülerinin de, gencinin de, yaşlısının da temsilcisi olduk. Bugün doğudan da, batıdan da, kuzeyden de, güneyden de oy alan, destek gören 82 milyon tüm renkleriyle kucaklaşabilen yegane hareket bizim hareketimizdir, bizim davamızdır.
Cumhur İttifakı ve AK Parti, Türkiye’nin iç barışının, huzurunun, istikrarının, hepsinden önemlisi milli bekasının teminatıdır. Fakat bu beka kavramından rahatsız olanlar var.
Kardeşlerim,
AK Parti varsa, Cumhur İttifakı ayaktaysa, asgari müştereklerde buluşabiliyorsak, Allah’ın izniyle Türkiye’nin geleceği de aydınlıktır. Mesele vatan olduğunda, mesele milli bekamız ve bağımsızlığımız olduğunda bir araya gelebiliyorsak, ülkemizin yolu da, ufku da açıktır. Bakınız şu anda bütün kırmızı liste, gri liste, şu liste-bu liste teröristleri temizliyoruz. Ne dedik biz, ne dedik? İnlerine gireceğiz dedik. Halkımızın huzurunu temin edene kadar dağ-taş demeden Cudi’de, Gabar’da, Tendürek’te, bütünüyle Kandil’e varıncaya kadar buralarda bu temizlik harekatını sürdüreceğiz dedik. İşte en son Pençe Harekatıyla evet Irak’ta bunları ne yapmaya başladık, temizlemeye başladık. Onlar kaçacak, biz kovalayacağız. Bu arada şehitlerimiz var, doğru. Ama unutmayın:
“Şüheda fışkıracak toprağı sıksan, şüheda!
Canı, cananı, bütün varımı alsın da Hudâ,
Etmesin tek vatanımdan beni dünyada cüdâ.”
Şüheda ile bu topraklar vatan oldu, bundan sonra da yine şüheda ile bu topraklar vatan olmaya devam edecek. Onun için inşallah bayrak, toprak, vatan, bunlar birbiriyle iç içedir.
“Bayrakları bayrak yapan üstündeki kandır,
Toprak, eğer uğrunda ölen varsa vatandır.”
Bu milletin en büyük gücü, tankı, silahı, uçağı değildir. Bu milletin en büyük gücü, şu anda içinde bulunduğumuz birliğidir, beraberliğidir, bin yıldır sevinçle ve hüzünle yoğrulan kadim kardeşliğidir. 82 milyon olarak birbirimize sarıldığımız sürece bizi yıkabilecek, kutlu yolculuğumuza engel olabilecek hiçbir güç yoktur. Aynı ideal etrafında kenetlenen, aynı hedefe yürüyen milletlerin önünde hiçbir engel duramaz. İstiklal Şairimiz merhum Mehmet Akif’in o veciz ifadesiyle söylersek daha iyi anlaşılacağına inanıyorum:
“Girmeden tefrika bir millete, düşman giremez.
Toplu vurdukça yürekler onu top sindiremez.”
İşte bunun için, Türkiye Cumhurbaşkanı olarak milletin emanetini sırtında taşıyan bir kardeşiniz olarak her fırsatta şu uyarıyı yapıyorum. Siyaset asla sıfır toplamlı bir oyun değildir. Siyaset, insanları ortak değerler, ortak idealler etrafında biraraya getirme sanatıdır. Siyaset, ayrıştırmak için değil birleştirmek, kutuplaştırmak için değil gönülleri buluşturmak için yapılır. Ekonomik kalkınmanın da, sosyal kalkınmanın da anahtarı birlik siyasetidir. Her kim siyaseti sıfır toplamlı bir oyun olarak görüyorsa, yanlış yapıyor demektir. Her kim siyaseti insanımızı birbirine kırdırmanın aracı haline getiriyorsa, açık söylüyorum; o bu millete ihanet içindedir. Her kim çıkarı için, menfaati için 82 milyonun içinde bulunduğu Türkiye gemisinin altını oyuyorsa, bu millet onları asla affetmeyecektir. Her kim Meclis kürsüsünü iftira kürsüsüne çeviriyorsa, o sadece kendi itibarını değil siyasetin itibarını da yok ediyor demektir. Her kim yalanı bir siyaset yapma yöntemi haline dönüştürüyorsa, Türk demokrasisinin altını oyuyor demektir.
Kardeşlerim,
Bu milletin valisine “it” diyen bir insandan siyasetçi olmaz, bunu böyle biliniz. Ardından da, “ben it demedim, basitleşme dedim”; ya sen kimi aldatacaksın, sen bu milleti enayi mi zannediyorsun? Görsel medya bunu tespit etmiş, yazılı medya bunu tespit etmiş. Ve Valimiz feraset sahibi ve bana şunu söyledi: “Başkanım, bu seçim arifesinde davayı açarsam doğru olur mu diye düşünüyorum” dedi. Ben de kendisine sabırlı ol, seçimden sonra davanı aç, çünkü bu milletin valisine “it” diyecek olan bu milletin evladı olamaz zaten. Ve değerli kardeşlerim; düşünün, siz İstanbul gibi bir şehrin Belediye Başkanlığına soyunacaksınız, öbür tarafta milletin valisine bu ifadeyi kullanacaksınız. Bu devletin valisi ne demek biliyor musunuz, Cumhurbaşkanının o ildeki temsilcisi demektir.
Ve onu da geç bir tarafa, işte bakın geçen akşam bir televizyon kanalında değil, tüm televizyonlarda yayına giren olayda da enteresan, 2-3 gün önceden o moderatör denilen zat çekiyor bu kişiyi, ona bütün neler sorulacağını, ne yapılacağını, bunların bilgilerini veriyor ve böylece bir televizyon programına çıkılıyor. Sayın Yıldırım’a böyle bir bilgi verilmiyor, bu şahsa veriliyor. Ve onu da inkar ediyor, ama ne oldu? Yerin kulağı var, unutma ve Marmara Etap Oteli’nde hangi odada, nasıl biraraya geldiler, kaç dakika görüştüler, hepsinin tespiti şu anda elimizde.
Değerli Kardeşlerim,
Bu ahlaki değildir, bu gayriahlakidir ve bu ahlaksızlıktır, böyle bir şey olamaz. Siyasi rekabeti ahlaksızlık üzerine istifleyenler er veya geç inşallah Pazar günü milletimin ferasetiyle kaybedeceklerdir.
Siyasi yarışı kavgaya dönüştürmenin, hele hele Türk siyasetine nefret söylemi bulaştırmanın hiç kimseye bir faydası yoktur. Ülkemiz geçmişte bu tarz provokasyonların bedelini çok ağır ödemiş bir ülkedir. 1960 darbesine giden yolun taşlarının çok öncesinden Kayseri ve Uşak’taki olaylarla döşendiğini hepimiz gayet iyi biliyoruz. 12 Eylül darbesi öncesinde cuntacıların ellerinde imkan varken nasıl ortamın olgunlaşması için beklediklerini gayet iyi hatırlıyoruz. 28 Şubat müdahalesinden evvel nasıl bazı garip tiplerin piyasaya sürüldüğünü, bu şahısların medya tarafından nasıl sürekli gündemde tutulduğunu gayet iyi biliyoruz. Aynı şekilde Gezi olaylarından çukur ve DEAŞ terörüne kadar devletin içine sızmış FETÖ’cü alçakların milleti galeyana getirmek için neler yaptıklarını, teröre nasıl göz yumduklarını da hepimiz çok iyi hatırlıyoruz.
Bu noktada hepimiz çok dikkatli olacak, mahallelerimizde, çevremizde, oturduğumuz apartman ve semtlerde birilerinin ortamı germesine asla müsaade etmeyeceğiz. Kardeşliğimize sahip çıkacağız, demokrasimize sahip çıkacağız. İnsanımızın birlik ve beraberliğine sahip çıkacağız. Kınalı kuzuların kanlarıyla sulanan bu aziz vatana sahip çıkacağız.
Tek millet, tek bayrak, tek vatan, tek devlet diyerek sembolleştirdiğimiz milli bekamızın garantisi Rabia’mıza sahip çıkacağız. Kardeşlerim; bir olacağız, diri olacağız, kardeş olacağız, hep birlikte Türkiye olacak ve vatanımıza sahip çıkacağız.
Kardeşlerim,
23 Haziran günü İstanbullular olarak bir kez daha sandığa gidecek, gelecek beş sene boyunca Fatih’in emaneti olan bu güzel şehri yönetecek Büyükşehir Belediye Başkanını seçeceğiz. Benim size İstanbul’a neler yaptığımızı herhalde anlatmama gerek yok, bunları en iyi bilen sizlersiniz. Ve İstanbul’a 24-25 yılda neler yaptıysak, bilesiniz ki bundan sonra bunu çok daha üst düzeyde inşallah tecrübesiyle, dinamizmiyle Binali Yıldırım kardeşimizle beraber devam ettireceğiz.
Şimdiden bu seçimlerin ülkemiz, milletimiz ve İstanbullu kardeşlerimiz için hayırlara vesile olmasını diliyorum.
Bugüne kadar milli iradenin üstünde bir güç tanımadık. Demokrasimizin namusu olarak gördüğümüz sandığa canımız pahasına sahip çıktık. Gezi olayları ve Mısır’daki darbe sırasında CHP’li vekiller demokrasi sandıktan ibaret değildir dediler; aynı ifade biliyorsunuz PKK’nın ifadesidir. PKK hiçbir zaman demokrasiyi sandık olarak görmemiştir. Şimdi bunlara Pazar günü bunun sandıktan ibaret olduğunu göstermemiz lazım.
En son 15 Temmuz gecesi birileri bankamatiklere koşarken, biz insanımızla omuz omuza vererek Türk demokrasisini tarihinin en büyük, en kalleş saldırısından beraberce koruduk. Şimdi bakıyorsunuz 15 Temmuz gecesi tankların arasından kaçan korkaklar bize ve millete demokrasi dersi vermeye yelteniyorlar.
Mısır’daki darbeye alkış tutanlar ne dediler? “Erdoğan’ın akıbeti Mursi’den daha kötü olacak” dediler. Kardeşlerim; şunu iyi bilin: Biz kefenimizi giyerek bu yola çıktık. Adeviye Meydanı’ndaki katliama sesini çıkarmayanlar, şimdi kürsülerden ahkâm kesiyor. Oysaki biz bunların cemaziyülevvellerini biliyoruz.  
İşte bakın Cemal Kaşıkçı olayıyla ilgili şu anda Birleşmiş Milletler raporunu açıklıyor ve raporda Suudilerin bu işte kesinlikle suçlarının olduğunu, bu işte kesinlikle bilgilerinin olduğunu şimdi Birleşmiş Milletler açıklıyor ve Türkiye’ye karşı takındıkları tavrın yanlış olduğunu da söylüyorlar. Şimdi bunlar bu işin bedelini ödeyecekler, hesabını ödeyecekler.
Ve şunu da açık söyleyeyim: Muhammed Mursi’nin ölümü normal bir ölüm değildir, Muhammed Mursi’nin ölümü kesinlikle şaibelidir ve biz bunun da takipçisi olacağız.
15 Temmuz destanını nasıl kontrollü darbe yaftasıyla -Bay Kemal öyle dedi ya, kontrollü darbe- itibarsız hale getirmeye çalıştıklarını gayet iyi biliyoruz. Cumhuriyet mitinglerinde “ordu göreve” diyenlere, Gezi olaylarında esnafın dükkânını yakanlara, çukur eylemlerinde sokakları ateşe veren bölücülere nasıl kol-kanat gerdiklerini de daha dün gibi hatırlıyoruz. Dün en zor zamanında demokrasiye ve milli iradeye sahip çıkmayanların, bugün hakta, hukuktan, adaletten bahsetmesinin hiçbir kıymeti yoktur. Zaten artık ne biz, ne aziz milletimiz bunların söylediklerini nazarı dikkate almıyoruz. Biz de onları tutarsızlıklarıyla baş başa bırakıyor, ülkemiz ve geleceğimiz için verdiğimiz demokrasi mücadelesine dört elle sarılıyoruz.
31 Mart gecesi sandıkta yaşanan usulsüzler, hukuksuzluklar, milli iradeye yönelik kumpaslar kararlılığımızı daha da perçinlemiştir. Sadece geçersiz oyların sayılmasıyla iki aday arasındaki fark 29 binden 13 binlere düşmüş, 16 bine yakın oy gasp edilmekten kurtarılmıştır.
Değerli Kardeşlerim,
Şimdi diyor ki rakip aday, hırsız kim? Arkadaşlar söyleyeyim, bakın bu ifadelerin iki türü var. Bir, oyların çalınması, hırsızlar var. İki, usulsüzlükler var. Usulsüzlük hukuki ifadedir, ama çalınması olayı o siyasi ifadedir. Biz şimdi burada 29 binden oylar 13 bine iniyorsa, bunu siyasetçi olarak bir şeyle ifade edeceğiz, ha biz diyoruz ki, buradan buraya bu oy indiğine göre, demek ki 16 bin oy çalınmıştır, bunu görmemiz lazım.
Ve neticede ne diyor? Önce Yüksek Seçim Kurulu üyelerine güvendiklerini, inandıklarını söyleyenler daha sonra ne dediler? YSK’da çete var dediler; önce öyle demedin. Ha onların işine gelmeyen neticeyi Yüksek Seçim Kurulu açıklayınca, bu defa Yüksek Seçim Kurulu’nun çetelerden oluştuğunu ifade ettiler, çünkü bunlar için menfaat her şeyin üzerindedir. Ama hak inşallah tecelli etti, tecelli edecek, ama bu sayenizde olacak. Eğer biz şurada 4 gün gayet başarılı bir şekilde çalışırsak, İstanbul’umuz layık olduğu idareye kavuşur.
Kardeşlerim,
Bakınız, şu 24 yıl içerisinde alalım şu İstanbul’da bindiğiniz otobüslerden tutun, ne tür otobüslere biniyordunuz? Ikarus’lar meşhur, içine kokudan giriliyor muydu? Ve ben Belediye Başkanı oldum, Mercedes’leri aldım İstanbul’a, çünkü benim İstanbullu hemşehrilerime bu yakışır dedim
Bitmedi, Haliç’i zaten çok iyi tanıyorsunuz, Haliç kokudan geçiliyor muydu? Geçilmiyordu ve biz Haliç’i işte şu andaki haline getirdik ve burada artık balık tutuluyor.
Şu anda toplantıyı yaptığımız yer, burası neydi? Meşhur Sütlüce, mezbahaneydi burası. Ve bu hemen arka tarafımızda biliyorsunuz değerli kardeşlerim, sakatatçılar vardı, buradan geçilebiliyor muydu? Geçilemiyordu. Ben buranın çocuğuyum, burada doğdum-büyüdüm hemen şurada Okmeydanı’nda. Ve biz Belediye Başkanlığım dönemimde temelini attık ve burayı bir kongre merkezi haline getirdik, şimdi şu güzelliğe bak. O günden bugüne burada uluslararası, ulusal kongreler yapılıyor, bunları böyle kazandık.
Onu da geçelim, biz şu anda Haliç’i dedik ki, temizliği daim kılmak için Boğaz’dan Haliç’e su pompalıyoruz burada herhangi bir sıkıntı olmasın diye.
İstanbul susuz, Istranca Dağları’ndan suyu getirdik İstanbul’a, 2040 kadar sorun yok. Melen’den aynı şekilde Ömerli’ye suyu getirdik, artık sıkıntı yok. Dedik ki, işi garantiye alalım, bir de Boğaz’ın altından tüpler yaptık ve eğer Avrupa Yakasında sıkıntı olursa Asya’dan, Asya’da sıkıntı olursa Avrupa’dan oraya su pompalamak suretiyle her iki tarafta da susuzluğu giderelim dedik.
Çöp dağlarını kaldırdık, artık çöp dağları İstanbul’da yok, ama hatırlayın o çöp dağlarının olduğu günü. Ve çok daha enteresan, Ümraniye’de çöp patlaması oldu, Büyükşehir Belediye Başkanı CHP’liydi, Ümraniye Belediye Başkanı CHP’liydi, patladı ve 39 vatandaşımız orada öldü. Bunun hesabını CHP zihniyeti vermedi? Ha verdi, ondan sonra bir daha zaten Ümraniye’de seçim kazanamadığı gibi İstanbul’da da seçim kazanamadı. Ama şimdi bundan sonra da kazanmaması lazım, çünkü bunlara İstanbul teslim edilmez, çok önemli.
Ve bakın, şimdi Üsküdar’dan ta Çekmeköy’e metro yapıldı. Bindik mi –metroya Üsküdar’dan Çekmeköy’e ve üstelik vatmanı da yok ha, kumandayla gidiyor, en modern, en ileri teknoloji. Ve oradan da şimdi dönüyor Ataşehir tarafına. Ve bununla da kalmadık, Kadıköy’den ta Kartal, Pendik, oraya kadar ayın şekilde metroyu yaptık, ya buralarda CHP var demedik. Niye? İstanbul’un güzelliğine bu yakışır dedik, biz İstanbul aşıyız dedik. Sögütlüçeşme’den Beylikdüzü’ne metrobüsü biz getirdik.
Ve İstanbul’da kavşaklar, alt-üst geçitler bizden önce yoktu, biz geldik İstanbul’u bu alt geçitlerle, üst geçitlerle donattık. Ve bugün Sancaktepe’deydim, o alt geçitlerden geçerken Allah’ıma hamdolsun dedim, bunlar hep bizim eserler. Ve çok daha önemlisi, elhamdülillah, şimdi yeni yeni adımlarla İstanbul’umuza Marmaray’ı yaptık 29 Ekim 2013. Ve o günden bugüne Marmaray’dan ne kadar yolcu geçti biliyor musunuz? 350 milyon.
Dedik ki, raylı sistemi yaptık, bize yakışır, bir de buraya otomobillerin geçmesi için denizin altından bir tünel yapalım, Avrasya Tünelini yaptık, oradan da otomobiller geçiyor.
Dedik ki, Allah rahmet eylesin birinci köprüyü, ikinci köprüyü yapanlardan, şimdi buraya bir de üçüncü köprü gerekir dedik, Yavuz Sultan Selim Köprüsü’nü yaptık, daha çok ağır vasıtaları oraya aktardık, o yapıldı. Bunlar yapılanlar, bak dikkat et ben yapılacakları konuşmuyorum, yapılanları konuşuyorum. Şimdi inşallah Boğaz’a bir de 3 katlı bir hat daha inşallah yapacağız.
Değerli Kardeşlerim,
Bunlar tabii aklıma gelenler. Elhamdülillah yaptıklarımız çok, ama çok fazla. Şimdi tabii en önemlisi de, İstanbul’a yaptığımız havalimanı. Bakınız, Almanlar Berlin’e 17 yıldır bir havalimanını yapamadı. 5 yılda biz bu havalimanını yaptık. Aradaki fark bu, fark bu.
İnşallah şimdi de millet bahçeleriyle coşuyoruz. Eski Atatürk Havalimanı’nı millet bahçesi yapıyoruz. Yanındaki binaları fuar haline getiriyoruz. Öbür tarafa da ufak bir havalimanı bırakıyoruz. Ve bunun dışında da inşallah ilçe belediye başkanlarımız ilçelerinde yoğun bir şekilde millet bahçeleriyle, millet kıraathaneleriyle çalışmalarını sürdürüyor. Tabii stadyumlar, yüzme havuzları, kapalı spor salonları, bunları hep yapan biziz. Biz yaparız, onlar konuşur.
31 Mart akşamından bu yana meydana gelen hadiseler ise Binali Bey kardeşimle CHP’nin adayı arasında kalibre, kalite ve karakter farkını açıkça ortaya koymuştur.
Binali Bey, benim İDO’da Genel Müdürümdü, sonra milletvekilim ve Ulaştırma Bakanım oldu, ardından Başbakan oldu, ardından Meclis Başkanı oldu. Ulusal-uluslararası bir deneyime, bir tecrübeye sahip. Rakibinin acaba ne deneyimi, ne tecrübesi var? Yani burada bu işi iyi düşünmemiz lazım ve İstanbul’a layık olan, yakışan bir belediye başkanı olarak da biz kalibresi, kalifikasyonu yüksek olan bir adayı özellikle seçtik ve gösterdik.
Kimin meselesinin İstanbul’a hizmet olduğu, kimin de yangından mal kaçırırcasına hareket ettiği alenen görülmüştür. Siyaset mühendislerinin parlattığı adayın Anıtkabir’den Ordu Havalimanı’nda yaşanan skandala kadar her yerde maskesi düşmüştür. İnşallah 23 Haziran günü milletimiz en doğru kararı verecek, Anadolu irfanı bir kez daha yalan ve iftira siyasetine galebe çalacaktır.
25 yıldır emin ellerde yönetilen İstanbul birikimiyle, samimiyetiyle, vizyonuyla, devlet tecrübesiyle kendisine yakışır bir başkanın idaresinde, inşallah Binali Bey kardeşimin yönetiminde 2023’e yürüyecektir.
Demokrasi mücadelesinin yereldeki serdarları olan siz kardeşlerimin bu noktada en doğru tercihi yapacağına inanıyorum.
Binali Bey kardeşimi sizlerin nezdinde tüm İstanbul’a emanet ediyorum.
Bu vesileyle bir kez daha Mısır’ın son seçilmiş Cumhurbaşkanı Muhammed Mursi kardeşime Allah’tan rahmet diliyorum. Ailesine, sevenlerine ve tüm mısır halkına başsağlığı dileklerimi iletiyorum.
Rabbim birliğimizi, beraberliğimizi, kardeşliğimizi daim eylesin diyorum. Rabbim, mazlum ve mağdurların umudu olan Türkiye’nin sendelemesine fırsat vermesin. Rabbim 23 Haziran seçimlerini demokrasimiz için hayırlara vesile kılsın.
Her birinize ayrı ayrı teşekkür ediyor, sizleri Allah’a emanet ediyorum, kalın sağlıcakla.
 
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",before
Sancaktepe Toplu Açılış Töreninde Yaptıkları Konuşma,2019-06-19,"

Sancaktepe’nin saygıdeğer güzel insanları,
Sevgili kardeşlerim,
Hanımefendiler,
Beyefendiler,
Sizleri en kalbi duygularımla hasretle, muhabbetle selamlıyorum. Günümüz kutlu olsun, geleceğimiz aydınlık olsun, Pazar günümüz inşallah mübarek olsun.
Sancaktepe’nin tüm mahallelerindeki, semtlerindeki, sokaklarındaki, hanelerindeki kardeşlerime sevgilerimi, saygılarımı gönderiyorum.
Sizlerle en son 5 Mart’ta biraraya gelmiş hasret gidermiştik. Sancaktepe 31 Mart seçimlerinde de yüzde 50’lik oy oranıyla İlçe Belediye Başkanlığı görevine Şeyma Döğücü Hanımefendi’yi layık görerek, bizi yalnız bırakmadığını gösterdi. Şeyma Hanım, partimizin teşkilatında yetişmiş, İstanbul’a ve ilçemize hizmet şevkiyle bu göreve getirilmiş bir kardeşimizdi. Daha önce zaten Belediyede de Başkan Yardımcılığı görevi üstlenmiş olan Şeyma kardeşimizle birlikte bu defa hanım kardeşlerim artık bir de “İsmail Bey’den sonra buraya hanım eli değsin” dediler, burada yeni bir sürece başladık. Sizler de bugüne kadarki en yüksek oy oranıyla kendisini Belediye Başkanlığına layık gördünüz. İnşallah hep birlikte Sancaktepe’yi hayallerimize ve hedeflerimize uygun bir seviyeye çıkarmak için gece-gündüz çalışacağız. Desteğiniz, sevginiz, ahde vefanız, kadirşinaslığınız için her birinize ayrı-ayrı şükranlarımı sunuyorum.
Bugün burada açılışını gerçekleştireceğimiz toplam tutarı eski rakamla 276 trilyon lirayı bulan 28 kalem yatırım ve hizmetlerin ilçemize, şehrimize hayırlı olmasını diliyorum.
Açılışını yapacağımız eserler arasında bir kongre merkezi, çok sayıda okul, mahallerimizde yapılan konak, bilgi evi, spor sahası, cami, çocuk bahçeleri, buna benzer hizmet birimleri var. Fatih mesire alanı, kız yurdu, sağlık ocağı, trafik eğitim alanı, engelli rehabilitasyon merkezi de bugün açılışını yapacağımız eserler arasında bulunuyor.
Kardeşlerim,
Ayrıca 8 kilometrelik dere ıslahı ve 7,5 kilometrelik yan yol düzenlemesiyle 64 kilometreyi bulan atık su hatları, kurban kesim alanı, pek çok belediye hizmet birimi de açılışını yapacağımız eserler arasında yer alıyor. Tüm bu hizmetleri ilçemize kazandıran kurumlarımızı, Büyükşehir Belediyemizi, İlçe Belediyemizi tebrik ediyorum. Gerek Büyükşehir Belediye başkanlarımıza, gerek İsmail kardeşime, gerekse Şeyma Hanım’a huzurlarınızda şahsım, milletim adına teşekkür ediyorum.
Değerli Kardeşlerim,
Şöyle bir geçmişe gidelim, burada bir değerlendirmeyi sizlerle özellikle yapmak istiyorum. Burada Sancaktpe’nin acaba 20 yıl öncesini bilenler ne kadar, şöyle bir ellerini görmek isterim. 20 yıl önceyi söylüyorum. Gençler bunu bilmez, öyle mi? Çünkü gençler bunu bilse inanıyorum ki oy verirken daha farklı oyunu verecek. Ama 20 yıl öncesine gittiğimiz zaman bir gerçek var, 20 yıl öncesinde böyle bir Sancaktepe var mıydı? Altyapısıyla, üstyapısıyla, okullarıyla, hastaneleriyle, mesire yerleriyle acaba böyle bir Sancaktepe var mıydı, doğalgazıyla acaba böyle bir Sancaktepe var mıydı? Suyuyla böyle bir Sancaktepe var mıydı? Burada da çöp dağları yok muydu?, hatırlayın. Ama hamdolsun biz iktidar olduk, Sancaktepe farklı bir ilçe oldu, bu hale getirdik. Ve Sancaktepe adeta küllerinden doğdu.
Şimdi birileri çıkmış kendine göre atıyor-tutuyor. Diyor ki, 25 senede ne yaptınız? Bunu diyen, Binali Yıldırım kardeşimin karşısındaki aday. Adam sanki İstanbul’da yaşamamış ya, İstanbul’un neresinde ne olmuş haberi yok. 2014’ten sonra öğrendi, daha onlar bu işte çok çok acemi.
Kardeşlerim,
AK Parti kurulduğu günden beri projeyle, yatırımla, hizmetle milletimizin gündemine gelmiş, gönlüne girmiş bir partidir. Bizim lügatimizde yapamayacağını söylemenin, özellikle de boş konuşmanın, hele hele yalan ve iftiranın asla yeri yoktur, olmayacaktır. Sizlerin huzuruna çıktığımızda önce eserlerimizi, icraatlarımızı anlattık. Sonra da projelerimizi, hazırlıklarımızı, yapacaklarımızı ifade ederek destek istedik. Çünkü bu ülkenin ve milletin boş lafa, mugalataya, kendini olmadığı biri gibi göstermeye, takiyyeye, halka karşı başka konuşup arkada başka işler yapmaya bu milletin karnı toktur. Türkiye bu popülist siyaset anlayışı yüzünden geçmişte altın kıymetinde yıllarını maalesef heba etmiştir. İkinci Dünya Savaşı sonrası benzer şartlarda kalkınma yolculuğuna başladığımız ülkeler bu tür patinajlar yüzünden ilerleyen yıllarda bizi fersah fersah geçmiştir. Sadece Merhum Menderes ve Merhum Özal döneminde kayda değer sıçramalar ortaya koyabilmiştik. Her iki isme de yaptıkları hizmetlerin bedeli idamdan türlü türlü eziyete ve hakarete kadar uzanan bir zulüm zinciriyle adeta ödetilmiştir. Diğer ülkelere baktığımızda ise, planlı ve kararlı bir yolculukla bugün dünyanın en gelişmiş ülkeleri arasına girdiklerini görüyoruz. Ülkemizdeki bu kısır döngüyü kıran da yine AK Parti olmuştur, işte 17 senede biz bunu başardık.
Eğitimde bu devrimi yaptık mı?
Sağlıkta bu devrimi yaptık mı?
Ulaşımda bu devrimi yaptık mı?
Enerjide bu devrimi yaptık mı?
Artık benim vatandaşım hava kirliliğinden kurtuldu mu?
Çöp dağlarından kurtuldu mu?
İşte şurada Ümraniye, Ümraniye’deki çöplük, o zaman kimdi Büyükşehir Belediye Başkanı? CHP. Ümraniye’de kim vardı? CHP. Ve burası patladığı zaman 39 vatandaşımız Ümraniye’de maalesef öldü. Ya CHP bu be, CHP çöptür, çukurdur, çamurdur. Şunu bilin ki şimdi gelenler de farklı olmayacaktır. Onun için Pazar gününe dört günümüz var, çok çalışmaya var mıyız? 24 saat mesaiye var mıyız? Bütün hemşerilerimizin kapısını tek-tek çalmalıyız ve Pazar günü inşallah akşam farklı bir müjdeyle yola devam etmeliyiz, tamam mı? Burada hanım kardeşlerime çok iş düşüyor ha. Beyler, size de çok iş düşüyor, bak hanımlar çok diri duruyorlar, ona göre.
Türkiye Cumhuriyet tarihinde ilk defa bu kadar uzun süre ve büyük oranlı büyüme dönemi yaşamıştır. Tabii bu durum sadece dışardakileri değil içerideki birilerini de rahatsız etti. Son 6 yıldır maruz kaldığımız her saldırının CHP ve HDP başta olmak üzere içerideki belli kesimler tarafından hararetle desteklenmesinin sebebi budur. Demokrasi yoluyla, milli iradenin desteğiyle sandıktan çıkarak, iktidar olamayacakları vehmine kapılanlar darbelerden, krizlerden, terör örgütlerinden, siyaset mühendisliklerinden medet umar hale gelmişlerdir. Hatta bu çevreler işi İstanbul’un fethi olan 1453’ün rövanşına kadar götürmüşlerdir. Duvarlara ne yazdılar? Duvarlara ne yazdılar? Zulüm 1453’te başladı dediler. Bunu yazanlar CHP zihniyeti. Şimdi bu CHP zihniyeti Pazar günü bizden oy isteyecek. CHP zihniyetine sesleniyoruz; zulüm 1453’te başlamadı, gönüllerin fethi 1453’te başladı. Ve İstanbul, evet zulmün estiği Konstantinapol’den kurtularak kime geldi? Bize geldi.
Ve değerli kardeşlerim; bakınız, 31 Mart’ta seçimin neticesine en çok sevinenlerin arasında kimler vardı? Yunanlılar vardı. Yunan gazetelerinde atılan başlıkları hatırlıyorsunuz değil mi? Şimdi bu Pazar günü bunu tersine çevirmeye var mıyız? Öyleyse durmak yok… Çok gayret edeceğiz, çok çalışacağız, inşallah bu işi tersine çevireceğiz.
Şimdi bir başka konuya geliyorum; evet Rahmetli Muhammed Mursi’nin darbeyle devrilmesinin ardından söylenen sözleri ve şehadeti sonrası verilen kimi mesajları hatırlayınız. Bilhassa muhalefete yakın bazı sosyal medya hesapları üzerinden sergilenen çirkeflikleri gördüğünüzde insanlık adına utanıyorsunuz. Çünkü bu CHP zihniyeti, onun benzerleri benimle ilgi de ne diyorlardı Mursi içeri atıldığı zaman? Erdoğan’ın akıbeti de onun gibi olacak diyorlardı.
Değerli Kardeşlerim,
İşte Pazar günü Sisi mi diyeceğiz, Binali Yıldırım mı diyeceğiz Mesele bu kadar önemli. Erdoğan’ın akıbetini Mursi’nin akıbetine benzetenler Sisi zihniyetidir; işte onun için çok çalışmamız lazım. Biz bunlardan korkmuyoruz, biz kefenimizi giyerek zaten bu yola çıktık, böyle de yürüyeceğiz. Onun için kefenimizi giyerek bu yola çıkanlara korku asla yakışmaz.
Şimdi ben tabii buradan hanım kardeşlerime özellikle ricada bulunacağım, biz birbirimizi Allah için seviyoruz, birbirimizi kırmayacağız, birbirimize asla kem gözle bakmayacağız değil mi? Aman buna dikkat edelim, çünkü biz birbirimizi Allah için seveceğiz, makam mevki için değil, para pul için değil sadece Allah için ve bu yolda da böyle yürüyeceğiz.
Kardeşlerim,
Muhammed Mursi, evet, mahkeme salonunda 20 dakika yerde maalesef çırpınıyor, orada yetkililer Mursi’ye müdahale etmiyorlar. İşte ben de diyorum ki, Mursi eceliyle değil, öldürülmüştür. Bunun için de demokraside Mısır’ın ilk demokratik yolla, yüzde 52 oy oranıyla Cumhurbaşkanı olan Mursi’nin naaşından bile korktular, ailesine Sayın Mursi’yi vermediler, Hanımı maalesef Mursi’yi alanlar arasında yoktu.
Ve vasiyeti vardı Mursi’nin benim naaşımı köyüme defnedin diye ve köyüne defnetmediler, devlet kendi belirlediği yere Mursi’yi defnetti, çünkü korkuyorlardı. Kardeşlerim; korkaklar zafer anıtı dikemezler, bunu böyle biliniz.
Tabii biz Türkiye olarak bununla ilgili süreci takip edeceğiz, uluslararası mahkemelerde Mısır’ın yargılanması için gereken ne varsa bunları yapacağız. Bunun yanında aynı şekilde İslam İşbirliği Teşkilatı’nı göreve davet ediyoruz, İslam İşbirliği Teşkilatı’nın da gerekeni yapması şarttır; yok şuymuş, yok buymuş, hayır. Önümüzde G-20 var, Osaka’daki G-20 toplantısında gündeme getireceğimiz konulardan bir tanesi bu olacaktır. Zira bizler hakkın ve haklının yanında olacağız, zalimlerin yanında olamayız, onların da karşısında olacağız. İnşallah, G-20 Zirvesi bu noktada önem arz ediyor.
Bunların, tüm Batıya sesleniyorum, demokratlıkla değil vicdanla da bir ilgilerinin olmadığını müşahede ediyoruz. İşte bunun için ülkemizi ve İstanbul’u ağızlarından demokrasiyi düşürmeyen halk düşmanı bu faşist zihniyete Pazar günü teslim etmeyeceğiz.
Kardeşlerim,
Onun için durmayacağız, çok koşacağız, çok gayret edeceğiz. Ve biliniz ki, bu topraklarda Türk, Kürt, Laz, Çerkez, Gürcü, Abhaza, Boşnak, Arnavut, ister doğulu-ister batılı, ister kuzeyli-ister güneyli kimseyi ayırt etmeyen tek zihniyet vardır, o da AK Parti zihniyetidir. Çünkü biz sizleri yaratılanı severiz Yaratan’dan ötürü anlayışıyla seviyoruz, aranızda ayrım yapamayız.
Değerli Kardeşlerim,
Bunun için milli iradeye sıkı sıkıya sarılacağız, sandığa gitmeyenleri tutacaksınız sandığa götüreceksiniz, bunu yakın takibe alacağız. Sandığı aşağılayanlara hak ettikleri dersi inşallah bir kez daha vereceğiz, bunun için meydanı milli irade hırsızlarına bırakmayacağız.
Şimdi Sayın Binali Yıldırım’ın rakibi diyor ki, çaldılar diyor. Evet, çaldılar, bu ifade hukuki bir ifade değildir, bu ifade siyasi bir ifadedir. Çünkü özellikle sandıklarda memurların yerine bir yerlerden taşımalı kişilerin getirilip görevlendirilmesi, hatta hatta tutanaklara imzaların peşin alınması manidardır. İmza ne zaman alınır? İmza sayımdan sonra alınır. Ama burada birçok yerde imzaların peşin alındığını, ondan sonra da istedikleri gibi bunu doldurduklarını görüyoruz. Bunun yanında sayımın yüzde 10’unun yapılması; niye tamamını yapmadınız? Tamamını yapsaydınız zaten bu Pazar günü seçim olmazdı. İşlerine gelmedi.
Şimdi ben sizlerden öyle bir ses vermenizi istiyorum ki dalga dalga İstanbul’un tüm ilçelerine, oradan bölgemize ve tüm dünyamıza yayılsın, hazır mıyız?
İstanbul, 23 Haziran’da milli iradeye, demokrasiye, sandığa sahip çıkıyor muyuz?
İstanbul,  23 Haziran’da şehrimizin ve evlatlarımızın geleceğine sahip çıkıyor muyuz?
İstanbul, 23 Haziran’da Türkiye’ye ve Türk milletine düşman çevrelerin heveslerini kursaklarında bırakıyor muyuz?
İstanbul, 23 Haziran’da Büyükşehir Belediyesinin yönetimini tecrübeye, bilgiye ve samimiyete teslim ediyor muyuz?
İstanbul, 23 Haziran’da Binali Yıldırım diyor muyuz? Maşallah, inşallah bu iş bitmiştir, hazır mıyız buna?
Kardeşlerim,
31 Mart seçimlerinin galibi hiçbir şüpheye yer bırakmayacak şekilde Cumhur İttifakı’dır. Bu ittifakı oluşturan AK Parti ve Milliyetçi Hareket Partisi’dir. AK Parti olarak bu seçimlerden Türkiye genelinde toplamda il genel meclisinde yaklaşık yüzde 60’lık, büyükşehir belediye başkanlıklarında yüzde 52’lik, il belediye başkanlıklarında yüzde 55 oy oranıyla zaferle çıktık. Bu sonuçlar milletimizin verdiğimiz mücadelede yanımızda olduğunu gösteriyor.
İstanbul’un, burası bakın çok önemli, 39 ilçesinin 34’ünü Cumhur İttifakı olarak biz aldık öyle mi? Bakın, 39 ilçenin 25’ini biz aldık, bu 25’in içinde bir tanesi Milliyetçi Hareket Partisi’nin ve 24 tanesi AK Parti’nin. 312 Belediye Meclisi Üyesi’nin de 180’ini yine Cumhur İttifakı. Bu şehirde de tartışmasız ne demektir, galip geldik demektir. Peki, öyleyse 23 Haziran’da niçin tekrar sandığa gidiyoruz? Çünkü Büyükşehir Belediye Başkanlığı seçimleriyle ilgili birleştirme tutanaklarında AK Parti aleyhine kasıtlı oynamalar, yanlışlar tespit ettik. Üstelik bu kasıtlı yanlışların toplamı 30 bin gibi seçim sonucunu değiştirecek boyutta bir rakama ulaşıyor. Biliyorsunuz, iki aday arasındaki fark 29 binden başladı, bizim itirazlarımızla ve oyların ancak yüzde 10’unu yeniden saydırabilmemizle 13 binli rakamlara kadar düştü. İşte bunun adı nedir? Oylar çalındı. Dikkat edin, sadece yüzde 10 oranında bir yeniden sayımla 16 bin oy gasp edilmekten ancak kurtarıldı. Bu durum gösteriyor ki, AK Parti’nin oyları çalınmıştır, AK Partiye verilen oylar sandık başında iç edilmiştir. Bu siyasi bir ifadedir, hukuki olanını zaten söyledim.
Birileri ısrarla diyor ki, öyleyse hırsız kim? Onlara şunu söylemek lazım: Soruyu soran, soruyu soran. Bu siyasi bir ifadedir. Zaten iyi biliyorlar bu işi. Niye? Memur yerine bankalardaki işçileri yerleştirenler bu işin sorumlusu değil de kim? AK Parti’nin oylarını başka partiye yazan veya buharlaştıran, bu tezgâhı kuran ve göz yuman kimse hırsız odur. Hırsız, gece seçim kuruluna baskın yaparak oyların yeniden sayılmasına engel olanlardır. İlla ismiyle mi söylemek lazım? Zaten hırsız kendini bildiği için sürekli ne yapıyor, çırpınıp duruyor.
Bunun yanında, bazı seçim kurullarının hukuka aykırı oluşturulduğunu tespit ettik. Hukuka aykırı seçim kurullarındaki oy toplamı da 212 bin. Bu durumda, aklın, ahlakın, vicdanın ve elbette hukukun gereği seçimlerin yenilenmesidir. Üstelik seçim yenilenmesi kararı sadece İstanbul için verilmiş değil, 31 Mart’ta başka pek çok ilçe ve beldede seçim yenilenmesi kararı verilmiştir. Pazar günü sandık başına gidiyor olmamızın sebebi işte bu kadar basittir.
Değerli Kardeşlerim,
İstanbul Büyükşehir Belediye Başkanlığı tekrarlama seçimi öncesinde ortada garip bir tablo olduğunu sizler de fark ettiniz. Karşınızda İstanbul’un 94-99 arasında Belediye Başkanlığını yapmış bir kardeşiniz olarak konuşuyorum ve sizin hizmetkarınız olarak konuşuyorum, efendiniz olarak değil. Ama bakın, Cumhur İttifakı’nı oluşturan partiler, MHP’siyle, AK Partisiyle genel başkanından adayına, milletvekillerinden teşkilatlarına kadar tüm varlıklarıyla sahadalar. Buna karşılık, diğer partinin Genel Başkanı ortada yok, yöneticileri ortada yok, İl Başkanı ortada yok. Medya şovlarını bir kenara bırakırsanız, adayı da ortada yok. CHP adayına destek ya Kandil’den geliyor, ya Kandil’in güdümündeki partinin cezaevindeki eski Genel Başkanı’ndan Selo’dan, ya da yurt dışından geliyor.
Selo ne diyor? Oylar CHP’nin adayına diyor. Kandil ne diyor? Oylar CHP’nin adayına diyor. Şu hale bakın, ne duruma geldik ya. Terör örgütüyle beraber hareket edenlere CHP’ye oy veren kardeşlerim oylarını verecek mi? İyi Parti’ye oy veren kardeşlerim bu terör örgütünün desteklediği partiye, adaya oylarını verecek mi?  Saadet Partisi’ni destekleyen kardeşlerim gidip de oylarını acaba bu terör örgütüyle el ele olanlara verecek mi? Müslüman bir sokulduğu delikten bir daha sokulmaz, sokulmamalıdır.
Şimdi biz hani İstanbul’a belediye başkanı seçiyorduk, terör örgütlerinin İstanbul Büyükşehir Belediye Başkanlığı seçimiyle ne işi olur? Yurt dışındaki onca mahfil İstanbul’u kimin yöneteceğiyle niçin bu kadar yakından ilgileniyor? Biz Londra’ya, Berlin’e, Paris’e, Viyana’ya, Amsterdam’a, Brüksel’e kimin belediye başkanı seçildiğiyle uğraşıyor muyuz? Demek dert başka. CHP Genel Başkanı’nın, İl Başkanı’nın, diğer yöneticilerinin ortada olmamasının sebebi de gerçek yüzlerini göstererek zar-zor oluşturulan imajı zedeleyecek işler yapmalarını engellemektir. Bunların her şeyleri gibi siyasetleri de sahte. Halbuki biz işte şahsımızla, adayımızla, projelerimizle her şeyimizle, ortadayız.
Eğer konu hizmetse, Allah’ın izniyle bizim adayımız Binali Yıldırım’ın üzerine biz kimseyi tanımayız. Eğer konu projeyse, Türkiye’nin en iyi proje adamını biz İstanbul’a aday yaptık. Eğer konu iş yapmaksa, İstanbul Büyükşehir Belediyesi’ni, arkasında Cumhurbaşkanının ve tüm bakanlıkların desteği olan bir isimden daha iyi kim yönetebilir? Eğer konu vizyonsa, iki adayı mukayese etmek Binali Beye çok büyük haksızlık olur.
Televizyonda iki adayın katılımıyla yapılan program öncesi ve sonrası yaşanan hadiseleri sizlerde takip ettiniz değil mi? Gazetelerden okudunuz. İstanbul’da Marmara Etap Oteli’nde moderatörle CHP’nin adayı biraraya geliyor, orada soruları konuşuyorlar, hangi soruları soracak, nasıl cevaplar verecek. Ya böyle bir şey oldu mu? Böyle bir şey olabilir mi ya? Bu ne densizliktir, bu ne ahlaksızlıktır. Moderatörlük yapacaksın, bir televizyon programına çıkacaksınız ve bu televizyon programından önce soruları kalkıyorsun CHP’nin adayına veriyorsun. Eğer adilsen, dürüstsen yapman gereken, ha o zaman kalkarsın her iki adayı da davet edersin ve her ikisinin de danışmanlarını davet edersin, onlarla bunu konuşursun. Geçmişte ben de Sayın Baykal’la böyle bir televizyon programına çıkmıştım, ama biz böyle bir şeyle karşı karşıya kalmadık.
CHP adayı bu program boyunca Sayıştay raporlarından belediye hizmetlerine kadar ardı ardına o kadar çok yalan söylemiştir ki, Binali Bey hangi birini düzelteceğini şaşırdı.
Sayıştay açıklamasını yaptı mı? Böyle bir şey yok dedi, böyle bir şey olamaz dedi. CHP adayı televizyon programından önce soruların Binali Beye verildiğini de iddia etmişti hatırlayın, çünkü bu adamda yalan çok. Kimin yanından geldi o? Bay Kemal’in yanından geldi. Bay Kemal’de yalan ne kadar çoksa, şimdi bu da kendi Genel Başkanıyla yarışıyor. Tabii Binali Bey böyle bir şeyin olmadığını kesin bir dille yalanlamıştı. Sonra ortaya çıktı ki, programdan önce moderatör ile CHP adayı bir otel binasında 45 dakika baş başa görüşmüşler. Gerçi CHP adayı bu görüşmeyi 2-3 dakika olarak ifade etti, ama aynı odada 45 dakika kaldıkları görüntülerle ispatlandı. Peki, şimdi biz bu durum karşısında ne diyeceğiz? CHP adayının yaptım-yapmadım, söyledim- söylemedim, imzaladım-imzalamadım türü o kadar çok tutarsızlığı var ki, artık çetelesini tutamaz olduk. Fakat bu defa milletin gözünün içine baka baka alenen yalan söylendiği bir durumla karşı karşıyayız.
Daha aday sıfatı taşırken bunca alengirli işe bulaşan, bunca yalan söyleyen, bırakınız bizi, tüm İstanbul’u, tüm milleti kandırmaya çalışan, önüne gelene söven, hakaret eden CHP adayı, acaba yarın o koltuğa oturduğunda neler yapar? Allah İstanbul’u böyle bir felaketten korusun diyorum.
İşte Ordu Valimize bu adam ne dedi? “İt” dedi, hatırlıyorsunuz değil mi? Ondan sonra bir yalan, ne dedi? “Ben it demedim.” Ne dedin? “Basit dedim, basitleşme dedim” akıl hocaları var ya.  Ya bütün görsel medyaya bu çıktı, hepsinde “it” dediğin var. Medyaya çıktı, orada da var. Ve şu anda seçim sebebiyle Vali Bey henüz davasını açmadı, ama seçim sonrası Vali Bey de davayı açacak
Polislerimize hakaret etti, polislerimiz de davayı açacak. Çünkü burada polislerimize hakaret edenin de anlını karışlarız, ona da müsaade etmeyiz. Bununla ilgili dava da yapılacak.
Buradan CHP’ye, HDP’ye, İyi Parti’ye gönül veren vatandaşlarıma ve bu adayı destekleyen herkese sesleniyorum, belediye başkanlığı ve siyaset her şeyden önce ahlak gerektirir, doğruluk gerektirir, tutarlılık gerektirir, saygı gerektirir, sevgi gerektirir, bu kişide sözünü ettiğim vasıfların hiçbiri yoktur.
Kardeşlerim,
Söylediği yalanlar ve aklınca çevirdiği dolaplarla tüm İstanbullularla, tüm Türkiye’yle adeta dalga geçmektedir.
Bir kez daha tekrarlıyorum, şayet mesele İstanbul’a Büyükşehir Belediye başkanı seçmekse, milletimizin iradesi ne yönde olursa olsun başımızın üzerindedir. Ama amaç, Pazar günkü seçim üzerinden İstanbul’u teslim almak, Türkiye’yi köşeye sıkıştırmaksa işte bunu başaramayacaklar, her şeyden önce İstanbullular buna izin vermeyecektir.
Kardeşlerim,
Şimdi marifet iltifata tabidir, sadece ben şunları söylüyorum: Benim Belediye Başkanlığımda, tabii bunu 20 yaş, 30 yaş grubu bilmez, gençlere bunları anlatın, İstanbul çöp dağlarıyla taşmış mıydı? Hava kirliliği İstanbul’da var mıydı? Ve ben göreve geldiğimde İstanbul’da 50 bin eve doğal gaz verilmişti ve görevde olduğum süre içinde 4,5 senede 1 milyon 250 bin eve doğal gaz getirdim ve böylece hava kirliliğini hallettik.
Haliç kokudan geçiliyor muydu? Geçilmiyordu, Haliçi’i biz temizledik. Ve Üsküdar’dan şu anda Çekmeköy’e kadar raylı sistem geldi mi? Geldi. Ve şimdi bunlar da biliyorsunuz öyle vatman da yok, uzaktan kumandayla oraya kadar geldi, inşallah devam ediyor. Çünkü istiyoruz ki Çekmeköy’e de gelsin, Sultanbeyli’ye de gelsin. Zaten Başkan söylüyor, Sancaktepe’ye de gelsin. İnşallah bunlar da olacak. Bunları da yaparsa, AK Parti yapar. Bunların dikili ağacı yok ya, bunlar yapamaz.
Değerli Kardeşlerim,
Bunun yanında çok daha önemli bir şey var o da şu: Bakınız bu ara bir şey uydurdular diyorlar ki, “Suriyelilere biz maaş veriyormuşuz” Kardeşlerim, Suriyelilere bizim maaş filan verdiğimiz yok, bunların hepsi tepeden aşağı yalandır. Biz, sadece benim fakir vatandaşıma maaş veriyoruz. Belki de burada içimizde şu anda fakir-fukara, garip-gureba kaymakamlıklardan maaş alan yüzlerce, binlerce insan var. Evde engellilere, hastalara, bakım yapanlara biz maaş veriyoruz öyle mi? Bunları biliyorsunuz zaten. Suriyelilere özellikle kamplarda yaşayanlara bizler gıda, ilaç, eğitim, hastane bu tür destekler veriyoruz, bunların dediği şekilde değil, ama CHP hep yalan üzerinedir. Yalan üzerine olduğu için nasıl iftira edelim ki buradan rant elde edelim, edemeyeceksiniz.
Bir diğer olay, biz şunu da açık söylüyorum: Ensarız ensar. Onlar bombalardan kaçtılar, onlar varil bombalarından kaçtılar, misket bombalarından kaçtılar, bize sığındılar, biz de onları koruma altına aldık. Biz Müslümanız be, İslam’dan nasibini almamış olanlara söyleyecek sözümüz yok bizim. Bay Kemal, “Ben Suriye’ye gönderirim”, öbürü “Ben diyor Suriye’ye gönderirim” Biz orada işi hallettikçe gönderiyoruz zaten şu ana kadar 330 bin Suriyeliyi biz ne yaptık? Cerablus’a gönderdik. Durum sakinleştiği yerlere gönderiyoruz ve göndereceğiz.
Şimdi sizlerden tekrar güçlü bir söz istiyorum. Ey İstanbul, 23 Haziran’ı Türkiye’ye ve Türk milletine karşı yürüttükleri mücadelenin aracı haline getirmek isteyenleri sandığa gömmeye hazır mısın?
Ey İstanbul, bu şehrin belediye başkanlığı seçimini 1453’ün rövanşı haline getirmek için yanıp tutuşanlara sandıktan şöyle sağlamından bir Osmanlı tokadı atmaya hazır mısın?
Ey İstanbul, dünyada ve bölgemizde bunca hayatı ve bunca hayati sorun yaşanırken Türkiye’yi kendi içine kapatmak isteyenlere cevabını sandıkta vermeye hazır mısın?
Ey İstanbul, Pazar günü sonuç ne olursa olsun, tek millet, tek bayrak, tek vatan, tek devlet için var gücünle çalışmaya hazır mısın?
Şöyle gür bir sesle, bir olacağız, iri olacağız, diri olacağız, kardeş olacağız, hep birlikte Türkiye olacağız, bunu demeye hazır mıyız?
Kapı-kapı dolaşmaya hazır mıyız? Rabbim hepinizden razı olsun.
Değerli kardeşlerim,
Bizim İstanbul sevdamız yeni değil. Burası gözümüzü açtığımız, büyüdüğümüz, eğitim gördüğümüz, hayata atıldığımız, siyasete girdiğimiz, milletimizin teveccühüne ilk mazhar olduğumuz yerdir. Bulunduğumuz tüm görevlerde bu şehri İstanbul’a ibadet şevkiyle hizmet ettik. Yolları çamur ve çukurdan geçilmeyen, sokaklarını çöplerin istila ettiği, havası kirli, suyu akmayan, ulaşımı sıkıntılı bir şehri aldık, dünyanın en önemli metropollerinden biri haline getirdik.
Su medeniyettir, diyerek ta Melen’den buralara suyu getirdik. Aynı şekilde Istranca Dağları’ndan Terkos suyu getirdik. Boğaz’ın altından Marmaray’ımız var mı? Bindiniz mi? Avrasya’mız var mı? Kullandınız mı? Bakın 29 Ekim 2013’ten bu yana Marmaray’dan kaç kişi geçti biliyor musunuz? 350 milyon kişi geçti. Bunu biz yaptık. Yavuz Sultan Selim köprüsü burada mı? Yaparsa AK Parti yapar, o kadar.
Bugün 15 milyonu aşkın nüfusuna rağmen şehrin hiçbir yerinde su sıkıntısı yok. Bataklığa dönüşen Haliç tertemiz. Kurduğumuz ileri teknolojiye sahip tesislerle İstanbul’un tamamının atık sularını arıtıyor, ondan sonra denize veriyoruz. Doğalgazı az önce söyledim sizlere, 6,5 milyon eve doğalgaz gidiyor. Yaparsa, AK Parti yapar. Ve yenileyip geliştirdiğimiz otobüs filolarıyla İstanbul’umuzdaki ulaşıma hareket getirdik. İşte şimdi Sancaktepe’ye girerken bütün dal-çık’lar, bunların hiçbiri yoktu. Ama şimdi hamdolsun bunlar var. İstanbul’un havalimanı dünyada şu anda bir numara. Berlin’de 17 yıldır havalimanı yapamadılar, ama biz yaptık. İnşallah 2024 yılına kadar İstanbul’daki ulaşımın en az yarısını raylı sistemle yapılır hale getirerek trafiği büyük ölçüde rahatlatacağız. İnşallah bunlarla kalmadık. Eskiden bir avuç elitin emrindeki koruları, köşkleri, yeşil alanları tesisleri tüm İstanbul’un hizmetine sunduk.
Şimdi millet bahçeleriyle buraları daha da zenginleştireceğiz. Şehrin 20 farklı noktasında kuracağımız yeşil koridorlarla, kıyı şeridinde oluşturacağımız yeşil alanlarla İstanbul’u daha keyifle yaşanır bir şehir haline getireceğiz. Biz laf üstüne laf değil, hizmet üstüne hizmet koyarak bugünlere geldik. Ne söylüyorsak, onu yaptık.
Ne diyor CHP’nin adayı, gençlere biz burs vereceğim diyor. Neyi vereceksin ya, neyi vereceksin? Ben Belediye Başkanı iken burs veriyordum, CHP Anayasa Mahkemesi’ne gitti ve bizim o bursu yasaklattırdı, kaldırdı; bunları bilmeniz lazım. Başbakan olunca bu defa ben de kalktım kredi ve burs isteyene dedik ve bütün Üniversite gençliğine bunun önünü açtık. O zaman 45 lira burs alıyorlardı devletten, bunu o günden bugüne şimdi 450-500 liraya çıkardık. Ve lisansüstü 750 lira, doktora şu anda 1500 lira; buraya getirdik, hiç kimseye olumsuz cevap yok. İster burs, ister kredi alma şansına sahip, bunu biz veriyoruz.
Diyor ki; ben otobüsleri bedava yaptım; ya git ya, bunu biz zaten yapmıştık. Emeklilere zaten Belediye Başkanlığı dönemimde gündüz akşam mesai saatime kadar tüm emeklilere ücretsiz yapmıştık, benim Belediye Başkanlığım döneminde.
Ayrıca, bayramlarda biliyorsunuz şehirlerarası köprüler, otoban ücretsiz değil mi? Ücretsizdir. Şimdi bu diyor ki, ben milli bayramları da buna ilave ettim; iyi ki yaptın ya. Ya biz bunları yaptık, aştık, bitirdik. Daha da neler yapacağız inşallah.
Kardeşlerim,
Bazıları gibi seçim döneminde attık-tuttuk sonra da yapamadık diyerek, işin içinden sıyrılmaya çalışmadık. Suyu getiren biziz, şimdi bu kalkmış suyla hava atıyor.
Binali Yıldırım kardeşimizin İstanbul için verdiği her sözün arkasındayız. İnşallah bir defa Hükümet olarak, Cumhurbaşkanı olarak bizler gerekli olan desteği Binali Yıldırım kardeşimize vereceğiz. Ve tüm il-ilçe belediyelerimizle el-ele vererek inşallah çok daha güçlü hale geleceğiz. Büyükşehir Belediye Meclisinde zaten AK Parti var, komisyonların tamamında AK Parti var, Başkanvekillikleri AK Parti’de. Bütün bunlarla beraber atılacak her adımda İstanbul Büyükşehir Belediyesinde inşallah AK Parti’nin imzası var.
Hazır mıyız? Öyleyse durmak yok… Yola devam diyoruz. 2023 hedeflerimize doğru yürüyoruz. Bu şehir Türkiye’nin lokomotifidir. İstanbul yürüyecek, İstanbul hızlanacak, İstanbul kazanacak, İstanbul üretimiyle, istihdamıyla, ticaretiyle, finansıyla, tasarımıyla, teknolojisiyle büyüyecek ki Türkiye’de ona göre mesafe kat etsin.
İşte bu anlayışla İstanbul’la birlikte tüm Türkiye’nin geleceği için mücadele ediyoruz. Sizlerden 23 Haziran’da sandık başına gittiğinizde sadece evinizi, sokağınızı, mahallenizi, ilçenizi, şehrinizi değil ülkenizin tamamını düşünerek oyunuzu kullanmanızı rica ediyorum. Binali Yıldırım kardeşimle daha ileri diyorum. Bu şehrin 25 ilçesinin yönetimini nasıl Cumhur İttifakı’na vermişseniz, Büyükşehir Belediye Başkanlığını da aynı şekilde Binali Yıldırım kardeşimin tecrübeli ve üretken ellerine teslim etmenizi istiyorum. Bu yalancılara-dolancılara İstanbul’u teslim edemeyiz. Emin olun emanetiniz güvende olacaktır. Bizim meşrebimizde emanete sahip çıkmak, hele hele milletin emanetine sahip çıkmak hem en büyük sorumluluktur, hem en büyük şereftir.
Buradan özellikle hanım kardeşlerime seslenmek istiyorum; sadece sizlerin oy vermesi yetmez, evdeki herkesin de Pazar günü sandığa gitmesini ve oyunu doğru şekilde kullanmasını da sağlamalısınız.
Gençlerimize de büyük görev düşüyor; Pazar günü hem çevrenizdekileri sandığa götürmekle, hem de sandığa sahip çıkmakla mükellefsiniz.
Rabbime, bana sizler gibi yol arkadaşları, dava arkadaşları, hemşehriler verdiği için ne kadar şükretsem azdır. İnşallah Pazar günü verilen emeklerin, yapılan duaların karşılığını Binali Yıldırım kardeşimizi Büyükşehir Belediye Başkanı yaparak alacağız.
Şimdiden her birinize gayretleriniz için teşekkür ediyorum. Sizlere sevgilerimi, saygılarımı sunuyorum.
Kalın sağlıcakla diyorum.
 
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",before
Sultangazi Toplu Açılış Töreninde Yaptıkları Konuşma,2019-06-18,"

Sultangazi’nin tüm mahallelerindeki, semtlerindeki, sokaklarındaki, hanelerindeki kardeşlerime sevgilerimi, saygılarımı gönderiyorum.
Sizlerle en son 30 Mart’ta seçimin hemen bir gün öncesinde coşkulu bir mitingle biraraya gelmiştik. Sultangazi, 31 Mart seçimlerinde de yüzde 59’luk bir oy oranıyla İlçe Belediye Başkanlığı görevine Abdurrahman Dursun kardeşimizi layık görerek, bizi yalnız bırakmadığınızı ortaya koymuştur. Desteğiniz, sevginiz, ahdevefanız, kadirşinaslığınız için her birinize ayrı ayrı teşekkür ediyorum.
Bugün burada toplu açılış törenini gerçekleştireceğimiz toplam yatırım bedeli 1 milyar 188 milyon lirayı bulan 24 ayrı eser ve hizmetin İstanbul’umuza, Sultangazi’mize hayırlı olmasını diliyorum.
Bunlardan biri de, şu anda işte görüyorsunuz yanı başımızda bulunan ve 501 milyon liraya, eski rakamla 501 trilyon lira yatırım bedeli olan Sultangazi Haseki Eğitim ve Araştırma Hastanesidir. Bu hastane; 600 klinik yatağı, 120 yoğun bakım yatağı, 67 acil servis yatağı, 144 polikliniği, acil servisleri, ameliyathaneleri ve diğer birimleriyle gerçekten modern bir hastanedir.
Birileri konuşur biz yaparız; farkımız bu. Çıkmış bir tanesi diyor ki, çok enteresan; 24 yılda ne yaptınız diyor. Kardeşlerim; bakınız sadece şu eser bu işin en güzel ifadesidir. Ya 24 yıl önce şu andaki Sultangazi var mıydı? Bu Sultangazi ne haldeydi? Ama biz geldik Sultangazi’yi tüm altyapısıyla, hastaneleriyle, okullarıyla, ulaşımıyla, doğalgazıyla, her şeyiyle tepeden tırnağa modern bir ilçe haline getirdik. Zaten biz geldiğimizde burası ilçe değildi, sonradan ne yaptık? Burayı da ilçe haline getirdik.
Büyükşehir Belediyemizin kentsel dönüşüm konutları, kapalı yüzme havuzu ve spor tesisleri, öğrenci yurdu, mahalle hizmet tesisleri, millet bahçesi, Metris Köprülü Kavşağı ve yan yolu, Habipler İtfaiye Binası gibi ilçemize kazandırdığımız pek çok eserin açılışını bugün burada yapıyoruz. Ne yaptınız diyenlere cevap. Bu sadece Sultangazi ha, İstanbul’u konuşmuyorum, Sultangazi’yi konuşuyorum.
Kardeşlerim,
Sultangazi Belediyemizin tamamladığı Sosyal Bilimler Meslek Yüksekokulu ile Hanımlar Merkezi’nin resmi açılışını da buradan gerçekleştiriyoruz. Bakanlıklarımız tarafından yapılan gençlik merkezi, gençlik ve sanat merkezi, polis merkezi ile dokuz ayrı okulu da resmen bugün açıyoruz.
Şimdi hanım kardeşim şöyle bir ufak pankart açmış, diyor ki; “Tayyip Dede, biz seninle azmi, çalışmayı, dürüstlüğü, hayal kurup, başarmayı öğrendik.” Sağ olun. Sizler bizimle oldukça daha çok biz böyle onurlu yol yürüyeceğiz.   
Tüm bu eserlerin şehrimize, ilçemize kazandırılmasında emeği geçenleri tebrik ediyorum. Zaten şu anda bu katılım haftanın bugününde bir şeyi gösteriyor, nedir o? Biz aşkınan yorulduk; haşa. Aşkınan yürüyen yorulmaz dedik ve yorulmadık. İnşallah önümüzdeki dönemde İstanbul’un tamamında ve ilçemizde çok daha büyük hizmetlere, yatırımlara hep birlikte imza atacağız.
Değerli Kardeşlerim;
Öncelikle bugün burada tabii bir konuyu daha sizinle paylaşacağım, o da şu: Esaretten şehadete yürüyen, Mısır halkının seçilmiş ilk Cumhurbaşkanı Muhammed Mursi kardeşimize bir kez daha Allah’tan rahmet diliyorum. Ve ne yazık ki aynı tarihte içeri alındı ve aynı tarihte maalesef 6 yıl sonra cezaevinde mahkeme salonunda şehadete yürüdü.
Mısır halkına ve İslam dünyasına başsağlığı dileklerimi ifade ediyorum. Demokratik bir seçimle iş başına gelen merhum Mursi’nin darbeyle indirilmesini, hapiste tek oda hücrede eziyet çektirilmesini ve nihayet hayatını kaybetmesini seyreden Batı dünyasını ve tüm insanlığı esefle kınıyorum.
Darbeyle devrildiğinde bize Mursi’nin sonunu hatırlatanların bugün aynı çirkinliği sergiliyor olmaları, önümüzdeki kirli zihniyetin hala varlığını sürdürdüğünü işaret ediyor. Bize Mursi’yi hatırlatanlarla biz şu anda yarışıyoruz. Evet evet, şu anda unutmayın Pazar günü yapılacak seçimde bir tarafta bize Mursi’yi hatırlatanlar var, diğer tarafta adaletle bu yolda yürüyecek olanlar var. Onun için şu beş gün, bugün dâhil beş gün çok önemli, durmak yok yola devam, çok koşacağız, çok çalışacağız ve Pazar akşamı inşallah zaferle müşerref olacağız.
Ve ben şunu söylüyorum: Zalimler için yaşasın cehennem. Bugün biliyorsunuz ikindi namazı sonrası Fatih Camiinde gıyabi bir cenaze namazı Merhum Şehidimiz Mursi için kılınacaktır ve bizler de oraya yetişeceğiz. Türkiye’nin genelinde Diyanet İşleri Başkanlığımızın duyurusuyla, çağrısıyla bu yapılacaktır.
Türkiye’yi ve Türk milletini 15 Temmuz’a ve bunca yıldır yaşadığımız hadiselere rağmen hala tanıyamamış olanlara, demokrasinin, milli iradenin, sandığın gücünü bir kez daha göstereceğimize inanıyorum. Pazar gününe kadar kararlı mıyız? Sandıklarda milli iradenin tecellisine hazır mıyız? Öyleyse durmak yok… Ve Cumhur İttifakı olarak Milliyetçi Hareket Partisi ve AK Parti olarak el ele inşallah bu işi başaracağız.
Ve Hakk’a, halkına hizmet yolunda hayata, evet, bakınız, ya ölüyor ve onun şu anda ölümü vesilesiyle onun o merhum halinden bile korkuyorlar, hanımına defni göstermiyorlar, iki oğluyla beraber bu sabah beşte defnediyorlar. Niye korkuyorsunuz? İşte siz bu tür şehitlerin, evet, kendisinden korkarsınız. Korkarlar için de yaşasın cehennem.
Ve bunu başaramayacaklar, ülkemiz için de bunu başaramayacaklar. Nasıl 15 Temmuz’da başaramadıysalar, bundan sonra da başaramayacaklar.
Kardeşlerim,
İşte şu anda 15 Temmuz’la alakalı Binali kardeşimin rakibinin o zaman attığı tweetler var, o tweetlerde de nerede olduğu belli. Nerede? FETÖ’yle beraber. Ama bunlarda biliyorsunuz yalan çok. Ne diyorlar? Benim onlarla alakam yok. Ya hepsi kayıtlarda var.
İşte Ordu’da Ordu Valimize “it” diyor, ondan sonra “it demedim” diyor, “basit dedim” diyor, “basitleşme dedim” diyor. Kayıtlarda hepsi var. Dürüst ol dürüst, siyasete dürüstlük yakışır, başındaki adam gibi yalan değil. Al birini vur öbürüne. Onun için, biz İstanbul’umuzu bu yalancılara teslim edemeyiz. Öyleyse kapı-kapı dolaşacağız, telefonlarımız susmayacak, tamam, buna hazır mıyız?
Kardeşlerim,
31 Mart seçimlerinin Türkiye’deki galibi, İstanbul’daki galibi hiç şüpheniz olmasın Cumhur İttifakı’dır, AK Partidir. Milletimiz bu seçimlerde Türkiye genelinde il genel meclisinde yaklaşık ne kadar oy aldık biliyor musunuz? Yüzde 60. Büyükşehir belediye başkanlıklarında yüzde 52’lik, il belediye başkanlıklarında yüzde 55’lik bir oranla milletimiz bizim yanımızda yer almıştır, Cumhur İttifakı’nın yanında yer almıştır.
İstanbul’un 39 ilçesinin 25’i bizim yanımızda yer almıştır, bir tanesi MHP’li kardeşimiz, 24’ü de AK Partili kardeşlerimiz, 14 tanesi de malum Millet İttifakı’na kalmıştır. 312 Belediye Meclis üyesi var İstanbul Büyükşehir Belediyesinin, bu 312’nin 180’i Cumhur İttifakı tarafından kazanılmıştır. Peki, Millet İttifakı’na ne kalmıştır? Gerisi de onlara kaldı. Değerli kardeşlerim, açık ara öndeyiz. Başkanvekillerinin tamamı AK Partili, tablo bu. Öyleyse İstanbul’u yönetimde her şeyden önce bütün komisyonlar şu anda Cumhur İttifakı’nda olduğuna göre, burada hizmetin en ideal şekilde verilmesi de ancak böyle olur, başka türlü olmaz.
Şimdi burada bir belirsizlik vardı, işte o belirsizliği çözmek için birleştirme tutanaklarındaki aleni yanlışlar. Şimdi diyorlar ki, Beyefendi rahatsız olmuş, hani “çaldılar” dendi ya. Bak ben buradan söyleyeyim, Binali Yıldırım kardeşimin rakibine söylüyorum, çaldılar ifadesi hukuki değildir, ama siyasidir. Biz siyasiler, ha birileri bir şeyi çaldıysa, ona çaldı deriz. Hukuki nedir? Usulsüzlüktür, tamam. Ama usulsüzlüğün yanında bunun da bir siyasi ifadesi vardır, o da nedir? O da yolsuzluktur. Yani burada hem yolsuzluk var, hem hırsızlık var, müsaade edin de bunu da söyleyelim, söylediğimiz bu.
AK Parti gücünü milli iradeden alan bir partidir. Bugüne kadar hep milletimizin iradesinin sandıkta en sağlıklı şekilde tezahür etmesi için mücadele ettik. 31 Mart’ta Büyükşehir seçimlerinde tespit ettiğimiz yolsuzlukların, hırsızlıkların ve hukuksuzlukların hesabını sormak bizim boynumuzun borcudur. Ne yaptık? Onun için Yüksek Seçim Kurulu’na gittik. “Ben mazbatamı aldım” diyor. Sen mazbatanı Yüksek Seçim Kurulu’ndan almadın, İl Seçim Kurulu’ndan aldın; daha bu işleri bilmiyorsun, öğreneceksin. Ne oldu? Müracaatımızı yaptık, müracaattan sonra Yüksek Seçim Kurulu ne yaptı? İl Seçim Kurulu’nun verdiği mazbatayı iptal etti ve senden onu aldı. Ha, bu ne demektir? Daha öğreneceğin çok şeyler var. Biz Nasrettin Hoca gibi damdan düştük damdan, bunların hepsini biliriz ve bunu bildiğimiz için de Yüksek Seçim Kurulu’na müracaatımızı yaptık ve Yüksek Seçim Kurulu da ne yaptı? Bu seçimin yenilenmesine karar verdi. Çünkü geçmişte bunun örnekleri çok ve iptal etti.
Seçimlerin yenilenmesi kararı siyasi değil, hukuki bir sürecin üründür. Büyükşehir’de yenileme kararı veren Yüksek Seçim Kurulu, benzer itirazların dile getirildiği iki ayrı ilçede buna gerek görmemiştir. Biz bağırıp çağırmadık, Yüksek Seçim Kurulu’na çete demedik. Ama Bay Kemal Yüksek Seçim Kurulu’na önce methiyeler düzerken, daha sonra Yüksek Seçim Kurulu’na “çete” dedi. Bizim edebimizde böyle bir şey yok, ama bunlarda maalesef bu var ve her şeyi söylediler.
Biz, itiraza konu sayılar seçimin yenilenmesini gerektirecek düzeye ulaşamamıştır, buna karşılık Büyükşehir’de birleştirme tutanaklarının hiç olmadığı veya imzasız şekilde düzenlendiği sandıklarda, 30 bin sandık kurulu üyesinin kanuna aykırı atandığı sandıklarda ise 212 binin üzerinde oy vardır. İki aday arasındaki farkın AK Parti’nin itirazlarıyla 29 binden 13 bine gerilemiş olması manidardır. Geçen akşam televizyon programında bunu da inkâr ediyor, böyle bir şey yok diyor. Niye? Ya yalan bunların genlerine işlemiş genlerine. Ne diyor? “Ben Ordu Valisine it demedim” diyor. Ne dedin? “Basitleşme dedim.” Ya bütün görsel medyada var, yazılı medyada var, dedin dedin, seçimden sonra da bunun hesabını vereceksin, dur bakalım bitmedi iş, vereceksin. Sadece o değil, benim polisime, polislerime de yanındaki avenesi onlara da “şerefsizler” dedi, onlar da kayıtlarda var; bunların hesabını vereceksiniz. Biz ne Valimize “it” dedirtiriz, ne de polisimize “şerefsizler” dedirtiriz. Utanmıyor musun ya? Yanında koruma olarak bu milletin polisini alıyorsun, ondan sonra da benim polisime “şerefsizler” diyorsun. Bunların hesabını soracağız. Herkes yerini de bilecek, haddini de bilecek.
Kardeşlerim,
Oyların sadece yüzde 10’unun sayılmasıyla ortaya çıkan bu durumu tüm sandıkları yeniden saydırarak neticeye ulaştırmak mümkündü, CHP yönetimi sandıkların tamamının sayımıyla ilgili talebimize itiraz ederek buna engel oldu, yapılmasını istemedi. Hâlbuki kabul etseydi, bu sandıklar yeniden açılıp sayılsaydı bugün bu noktaya gelmeyecekti. Çünkü biz bu konuda kendimize güveniyorduk, karşımızdakiler ise çıkacak sonucu bildikleri için olsa gerek işi hep yokuşa sürme yolunu seçtiler. Sonuçta konu seçimlerle ilgili en son karar mercii olan Yüksek Seçim Kurulu’na gitti, Yüksek Seçim Kurulu’nun tespit ettiği sorunlu rakamlar aradaki 13 binlik farktan büyük olduğu için hukukun, ahlakın ve vicdanın gereği olarak bu seçimin yenilenmesi kaçınılmaz hale geldi.
Sizlerden önümüzdeki Pazar günü yapılacak İstanbul Büyükşehir Belediye Başkanlığı yenileme seçiminde adayımız Binali Yıldırım kardeşime çok güçlü bir destek bekliyorum.
Şimdi beyler, hanım kardeşlerim; öyle bir ses verin ki duymayan kulaklar, nasırlaşmış kalpler, kapanmış gözler, lal olmuş diller dahi uyansın. Hazır mısınız?
İstanbul, 23 Haziran’da milli iradeye, demokrasiye, sandığa sahip çıkıyor musun?  
İstanbul, 23 Haziran’da şehrimizin ve evlatlarınızın geleceğine sahip çıkıyor musun?
İstanbul, 23 Haziran’da Büyükşehir Belediyesinin yönetimini tecrübeye, bilgiye ve samimiyete teslim ediyor musun?
İstanbul, 23 Haziran’da Türkiye’ye ve Türk milletine düşman çevrelerin heveslerini bir kez daha kursaklarında bırakıyor musun?
İstanbul, 23 Haziran’da Binali Yıldırım diyor musun?
Rabbim hepinizden razı olsun.
Değerli Kardeşlerim,
 İstanbul ve Türkiye bizi ve ekibimizi 1994 yılından beri tanır. Ama benim Binali kardeşimin rakibi bunları hiç bilmiyor. Bak, sadece şunu söyleyeyim: Şimdi İstanbul’da Marmaray diye bir şey var mıydı? Yaptık mı? Ne kadar yolcu geçti oradan biliyor musunuz? 350 milyon yolcu geçti. Düşün, Boğazın altından Marmaray. Biliyorsunuz 29 Ekim 2013’te açtık, o günden bugüne 350 milyon yolcu geçti. Kimsenin haberi yok. CHP’ye kalsa onu zaten bize yaptırmayacaktı. Allah’tan görünmüyor da işte denizin altından onu yaptık, bitirdik.
Avrasya Tüneli, onu da yaptık bitirdik mi? O da Boğazın altından geçiyor mu? Asya’yı Avrupa’ya bağladık mı? Ama bunlara kalsa asla buna da müsaade etmezlerdi.
Üçüncü köprüyü yaptık mı? Yavuz Sultan Selim Köprüsü. Bu CHP zihniyeti onu istemedi biliyor musunuz? Ama biz dedik ki; orayı da yapacağız, isteseniz de-istemeseniz de yapacağız ve yaptık. O da bitti mi?
Osman Gazi Köprüsü’nü yaptık mı? Ve İstanbul’u İzmir’e bağladık mı? Bu yılsonu İstanbul-İzmir arasının açılışını yapıyoruz. Ya bunları biz yaptık. Özellikle gençlere sesleniyorum; Sevgili Gençler, bakınız bu yatırımları yapan AK Parti iktidarıdır, bunları bilin.
Ve üçüncü havalimanı, dünyanın ilk üçü içerisinde, bittiğinde 1 numara olacak. Ve şu anda biz üçüncü havalimanıyla hamdolsun dünyaya şöyle güzel bir örnek olduk. 17 yılda Berlin havalimanı bitmedi, ama biz 5 yılda İstanbul Havalimanını bitirdik, farkımız bu. Birileri konuşur, AK Parti yapar. O kadar.  Ne dediysek… O kadar. 
Şimdi hatırlayın, 1994 yılında nasıl bir İstanbul devraldık, buradaki gençler bunu bilmez, çünkü o gün onlar yoktu. Ama şu anda 40 yaşında olanlar vesaire onlar bilirler, biliyorsunuz değil mi? Şu bilenler ellerini bir kaldırsın bakayım, bayağı var maşallah. Şehri nereden nereye getirdiğimizi sizler çok iyi biliyorsunuz.
Gençler,
Şimdi büyüklerinize hep bunları sorun. 2002 yılı Kasım ayında nasıl bir Türkiye’yi biz devraldık, ülkemizi nereden nereye getirdiğimizi en yakın sizler bilirsiniz. Biz bugüne kadar İstanbul ve ülkemiz için çok şey yaptık, eksikler yine var, hatalar da oldu, ama bunları onlar yapamadı. İstanbul çöp dağlarıyla dolu muydu?
Kardeşlerim,
Ümraniye’de CHP’li Belediye Başkanı vardı, İstanbul’da CHP’li Belediye Başkanı vardı. Ümraniye çöplüğü patladı, 39 vatandaşımız orada öldü. Sorumlusu kim? CHP. Büyükşehir Belediye Başkanı CHP’li, İlçe Belediye Başkanı CHP’li. Ve biz geldik bu çöp dağlarını ortadan kaldırdık. Oraları spor tesisleriyle donattık.
Ve kardeşlerim; doğalgazı İstanbul’umuza getirdik. Göreve geldiğimde İstanbul’da ne kadar doğalgaz kullanılıyordu biliyor musunuz? 50 bin evde doğalgaz vardı. Ben görevi bıraktığımda 1 milyon 250 bin eve doğalgazı getirmiştim. Hamdolsun şimdi 6,5 milyona yakın İstanbul’da doğalgazın girdiği ev var. Yaparsa, AK Parti yapar. Eyvallah. Ve hava kirliliğini de böyle ortadan kaldırdık.
Şimdi diyor ki, ben suyu şöyle ucuzlatacağım. Hangi suyu ucuzlatacaksın ya? Bir defa biz susuz İstanbul’u aldık, susuz İstanbul. Istranca Dağları’ndan dağları delerek İstanbul’a suyu bu kardeşiniz getirdi. Melen’den aynı şekilde İstanbul’a suyu biz getirdik. Yetmedi, ne yaptık biliyor musunuz? Avrupa’da sıkıntı olursa Asya’da, Asya’da olursa Avrupa’dan, dedik ki, bir deplase edelim. Ne yaptık? Boğazın altından bir su tüneli inşa ettik. Bunu tabii kimse bilmez. Ve herhangi bir sıkıntıda artık rahatsızlık yok, hemen bir taraftan bir tarafa deplase etmek suretiyle bu işi çözüyoruz.
Kardeşlerim,
İşte görüyorsunuz, 4 temel taş üzerine Türkiye’yi yükselteceğiz dedik; eğitim dedik, sağlık dedik, adalet dedik, emniyet dedik, bunları yaptık mı? Yapıyor muyuz? İşte Sağlık Bakanım yanımda ve yoğun bir şekilde şehir hastaneleri, bu hastanelerimizi yaygınlaştırıyoruz. Ve benim vatandaşıma artık hastanelerin kapıları asla kapalı olmayacak. Bay Kemal SSK’nın Genel Müdürü olduğu zaman, hatırlayın o günleri, ölülerimiz hastanelerde rehine kalıyordu rehine. Şimdi böyle bir şey var mı? Kapılar açık, istediğin eczaneden ilacını alıyor musunuz? Buralara geldik. Ve şimdi yeni yeni çıkardığımız kararlarla da artık kanser dahil birçok hastalıkların ilaçlarını da biz hastalarımıza temin ediyoruz, öyle mi Sayın Bakan? Buraya geldik. Çünkü halk içinde muteber bir nesne yok devlet gibi, olmaya devlet cihanda bir nefes sıhhat gibi; bunu yapan biziz.
Bu ülkenin her bir ferdi şu gerçeği teslim edecektir ki biz her ne yaptıysak samimiyetle yaptık, hüsnüniyetle yaptık, daha iyiye ulaşmak için yaptık. Millete başka söyleyen, milletin karşısında başka davranan, arkamızı döndüğümüzde ise başka şekilde hareket edenlerden kesinlikle olmadık. Sevgimizi de, hoşnutsuzluğumuzu da açıkça ifade ettik, gösterdik. Siyasetlerini çift dillilik, riyakârlık, rol yapma üzerine kuranları hiçbir zaman tasvip etmedik. Mevlana Hazretleri ne buyuruyor: “Ya olduğun gibi görün, ya göründüğün gibi ol.” Bunu kendimize rehber edindik.
Kardeşlerim,
Biz milletimizin arasında ayrımcılığa müsaade etmedik, asla. Türk, Kürt, Laz, Çerkez, Gürcü, Abhaza, Arnavut, Roman, Boşnak demedik. Bir olacağız dedik, iri olacağız dedik, diri olacağız dedik, kardeş olacağız dedik, hep birlikte Türkiye olacağız, dedik. Kardeşlerim, ya ben sizi Yaradan’dan ötürü seviyorum ya, bundan daha güzel bir şey olabilir mi? Bundan daha yüce bir şey olabilir mi? Olay bu. Yaratılanı, Yaradan’dan ötürü sevmek, diğerlerinin hepsi lafı güzaf. Onun için birbirimizi Türk, Kürt, Laz, Çerkez, Gürcü, Abhaza, Roman, Boşnak vesaire bundan dolayı değil. Ne diyeceğiz? Ya beni yaradan Allah seni de yarattı, onun için seviyorum. Makam-mevki için değil, para-pul için değil.
Tamam, gençler, çok çalışacağız, tamam? Çok çalışacağız. Ben de sizleri seviyorum, tamam. Çok çalışacağız, çok gayret edeceğiz, kapı-kapı dolaşacağız.
Şimdi diyor ki, “ben şu kadar para vereceğim gençlere”. Ya yalan söyleme, yalan söyleme. Al bir yalanını daha yakaladım. Bir defa Belediye Başkanlığım döneminde ben üniversite gençliğine burs veriyordum. CHP bunu ne yaptı biliyor musunuz? Anayasa Mahkemesi’ne götürdü. Ve Anayasa Mahkemesi’ne götürmek suretiyle gençlere verdiğimiz bu burs yasaklandı, o zamanki Anayasa Mahkemesi. Sonra iktidar olunca bu defa biz bunu Başbakanlıktan burs vermeye başladık. Bunu da geç, dedik ki; biz bu işi daha kalıcı kılalım ve Kredi Yurtlar Kurumu vasıtasıyla şimdi ne yapıyoruz? Hem kredi veriyoruz, hem burs veriyoruz. İsteyen kredi alır, isteyen burs. Kimseyi boş geri çevirmiyoruz, biz buyuz. Milleti aldatma. Ve belediye olarak şu anda bir defa yasalara göre senin burs verme yetkin yok. Bunu yasaklayan da CHP, Anayasa Mahkemesi’ne götürdü ve yasakladı. Ha biz de bunu ne yaptık? Kredi Yurtlar Kurumu vasıtasıyla çözdük. Şimdi Kredi Yurtlar Kurumu artık bu işi isteyene kredi, isteyene burs, kimseyi ne burs, ne kredi konusunda geri çevirmiyor, isteyene veriyor.
Kardeşlerim,
Bununla beraber, bunca yaşadığımız badireye rağmen milletimizle hasbilik temelinde kurduğumuz güçlü gönül bağı sayesinde işte bu engelleri başardık, bunları atlattık. Milletimiz bize güvendiği için vesayetle mücadelemize destek verdi. Milletimiz bize inandığı için darbecilerin karşısında kanıyla ve canıyla yanımızda yer aldı. Milletimiz bize itimat ettiği için kendimizde yedi++ düvele meydan okuyacak gücü bulduk. Milletimizin desteği sayesinde Suriye’de ve Irak’ta terör örgütlerinin inlerini başlarına yıktık.
Şimdi bir şey daha uydurdular, ne diyorlar? Ya bu Suriyelileri buralara doldurdunuz, bize para vermiyorsunuz Suriyelilere veriyorsunuz. Kardeşlerim, bakın bu gerçeği size anlatayım. Bu yalana sakın aldanmayın, bu yalan CHP’nin yalanıdır.
Biz Suriyelilere parasal bir maaş bağlama diye bir şeyimiz asla yok, yalan söylüyorlar. Ha, biz kamplardaki Suriyelilere sağlık desteği veriyoruz, oralardaki hastanelerde, dispanserlerde, çadır kentlerde orada bu desteği veriyoruz, konteyner kentlerde yiyecek, giyecek, bu tür destekleri veriyoruz, ama asla onlara maaş bağlama diye bir şey yok, bu bir koskoca yalandır.
Peki, biz kime veriyoruz? Söyleyeyim, ülkemin fakir-fukarasına, garip-gurebasına valiliklerimiz, kaymakamlıklarımız vasıtasıyla biz maaş bağlıyoruz, biz vatandaşımıza veriyoruz vatandaşımıza. Ey CHP, bu yalanları bırak.
Ve ülkemdeki Suriyelilere de biz muhacir olarak bakıyoruz, onlar varil bombalarından kaçtılar, o bombalardan kaçarak bize sığındılar. Bizim tarihimizde bu yok muydu? Vardı. Allah göstermesin, böyle bir şey bizim başımıza gelse biz ne yapardık? Onun için sakın bu sahtekârların uydurdukları yalanlara aldanmayın.
Ve kesinlikle bizim rahatsızlık uyandıran bu Suriyeliler konusunda tabii ki rahatsızlıklarımız bizim de var, onun için Emniyet Teşkilatımız gerekli tedbirleri alıyor, gerekli uyarıları yapıyor ve bu noktadaki tedbirler de her gün daha da ileriye gidiyor.
Ve şunu unutmayın: Şu an itibarıyla 330 bin Suriyeli zaten topraklarına döndü ve oradaki mücadele başarıldıkça bunlar daha da inşallah kendi evlerine, kendi topraklarına dönecekler.
Bugün de milletimizden aldığımız cesaretle bütün yaptırım tehditlerine, ekonomik tuzaklara, askeri güç gösterilerine eyvallah etmeden dimdik yolumuza devam ediyoruz. Hükümette ve belediyelerde ortaya koyduğumuz yönetim tarzı sayesinde her alanda ülkemize çağ atlattık. Dünyanın ticaret savaşları ve diplomatik ayak oyunlarıyla karanlık bir meçhule doğru sürüklendiği bir dönemde Türkiye hala kendi hedeflerine doğru yürüyor.
Ülkemizin bu istikrarlı gidişinden ve güçlü duruşundan rahatsız olanlar, içerideki her fırsatı bir kriz vesilesi haline dönüştürmenin peşindeler. Şöyle geriye dönüp baktığımızda, 2013 yılındaki Gezi olaylarından beri bunun sayısız örneğini görüyoruz. Kim vardı Gezi Olaylarında? Bay Kemal vardı. Kim vardı? Yandaşları vardı. Yani şu anda bizim karşımızda olanların hepsi Gezi Olaylarında yer almışlardır. Kendi imkânlarıyla Türkiye’ye diz çöktüremeyenler bizi içeriden çökertmek için her yola başvuruyorlar.
İşte buradan bir kez daha tekrarlıyorum; başaramayacaksınız, Türkiye’ye diz çöktüremeyeceksiniz. Türk milletinin ellerine ve ayaklarına pranga vuramayacaksınız. Bu ülkeyi yıkımın, gözyaşının, acının, sefaletin, esaretin kol gezdiği bir yer haline getiremeyeceksiniz. Halkımızı birbirine düşüremeyeceksiniz. Siyasi, askeri ve ekonomik kazanımlarımızı elimizden alamayacaksınız. Üretimimizi, istihdamımızı, ihracatımızı çökertemeyecek, refahımızı geriye götüremeyeceksiniz.
Bir asır önce sinsice yıktığınız koskoca Cihan Devletinin külleri üzerinde doğan Türkiye Cumhuriyeti’ne aynı oyunları oynayamayacaksınız, çünkü bu defa karşınızda, bir olacağız, iri olacağız, diri olacağız, kardeş olacağız, hep birlikte Türkiye olarak doğacağız diyen bir Türkiye var.
Ve Rabia’mız neydi Rabia’mız? Coşkulu bir şekilde söyleyelim, hazır mıyız?  Tek millet… Tek bayrak…  Tek vatan… Tek devlet… Evet, işte bu Rabia’yı yıkamayacaklar. İnşallah bu milletin her seçimde geçmişte eşi benzeri görülmemiş destekte güç verdiği bir yönetim var, bir Cumhurbaşkanı var.
Ey İstanbul, 23 Haziran’ı Türkiye’ye ve Türk milletine karşı yürüttükleri mücadelenin aracı haline getirmek isteyenleri sandığa gömmeye hazır mısın?
Ey İstanbul, bu şehrin belediye başkanlığı seçimini 1453’ün rövanşı haline getirmek için yanıp tutuşanlara sandıkta şöyle sağlamından bir Osmanlı tokadı patlatmaya hazır mısın?
Ey İstanbul, dünyada ve bölgemizde bunca hayati sorun yaşanırken, Türkiye’yi kendi iç çekişmeleriyle boğmak isteyenlere cevabını sandıkta vermeye hazır mısın?
Ey İstanbul, Pazar günü sonuç ne olursa olsun, tekrar ediyorum, tek millet, tek bayrak, tek vatan, tek devlet için var gücünle çalışmaya hazır mısın? İşte İstanbul budur, işte Türkiye budur.
Kardeşlerim,
Bu şehir ve bu millet arkamızda olduğu sürece, Allah’ın izniyle ne siyasi, ne askeri, ne ekonomik hiçbir meselenin bizi 2023 hedeflerimize ulaşmaktan alıkoyması mümkün değildir. Biz doğduğumuz, büyüdüğümüz, her mücadelemizi birlikte verdiğimiz bu şehre güveniyoruz. Erkeğiyle, kadınıyla, genciyle, yaşlısıyla, işçisiyle, işvereniyle, esnafıyla, memuruyla bu şehrin her bir insanına ibadet şevkiyle hizmet etmek için çalıştık. Biz bu millete efendi olmaya değil, hizmetkâr olmaya geldik.
Hangi görevi üstlenirsek üstlenim, kardeşlerim, kalbimizin de, mesaimizin de bir yarısı hep İstanbul oldu. Bu seçimlerde de İstanbul’a en güzel hizmeti getirecek bir isimle karşınıza çıktık. Kendisiyle 1994 yılından beri birlikte çalışıyoruz, İstanbul’la birlikte tüm Türkiye’nin ulaşım sorununu birlikte çözdük. Başbakanlık ve Melis Başkanlığı gibi en üst sorumlulukları başarıyla yerine getirdi. İstanbul’a proje adamı yakışır dedik ve Büyükşehir Belediye başkanı adayımız olarak Binali Yıldırım’la karşınıza çıktık. Bu dönem her ikimizin de İstanbul’a olan vefa borcumuzu ödemek için tüm birikimimizi ortaya koyacağımız bir dönem olacaktır.
Şimdi ne diyor? Biz diyor 18 günde ne yaptık? Ne yaptın 18 günde? 18 günde sadece Başkanvekilinin odasının kilidini söktün, 18 günde bunu yaptın. 18 günde İstanbul’a ne yapılır ya? Niye yalan söylüyorsun? Yalan üstüne yalan.
Binali kardeşimiz ise 25 ilçesindeki belediye başkanlarımızla, Cumhur İttifakı olarak Büyükşehir Belediye Meclisindeki 180 üyemizle el ele, Hükümetimizle el ele, gönül gönle verecek, 2023’ün İstanbul’unu inşa edeceğiz. Biz de Cumhurbaşkanı olarak, Hükümet olarak tüm bakanlıklarımızla, kurumlarımızla her alanda kendisinin yanında yer alacağız. Derin bir aşkla, muhabbetle, sevdayla bağlı olduğumuz İstanbul’a kazandıracağımız her yeni hizmet bizim için bir gurur vesilesi olacaktır.
Yaşadığı şehrin geleceğini düşünen, sorunlarının, sıkıntılarının çözümünü arzu eden, bu şehrin terör örgütlerinden mafyatik yapılara kadar çapulcuların elinde örselenmesine gönlü razı olmayan herkesi 23 Haziran’da sandık başına davet ediyoruz.
Unutmayın, Erzincanlı topal Dursun’un oğlu Binali Yıldırım’ın hikâyesi, babası veya kendisi ülkemizin dört bir yanından gelip bu şehre yerleşen her İstanbullunun hikâyesidir. Binali Yıldırım üstlendiği her görevi başarıyla yerine getiren, başladığı her projeyi sonuçlandıran, söylediğini yapan, yapamayacağını söylemeyen bir kardeşimizdir. Bunun için şehir dışında yaşayan İstanbullulardan seçim günü mutlaka gelip, oylarını kullanmalarını rica ediyorum. Her şehirdeki AK Parti teşkilatları bu konuda tüm vatandaşlarımızın emrindedir.
Pazar günü için özellikle hanım kardeşlerime çok görev düşüyor. Hanım kardeşlerimden, kale içeriden fethedilir sözünde olduğu gibi, sadece kendileri oy vermekle kalmayacak, tüm aile fertlerinin sandığa gitmeleri ve doğru tercih kullanmaları konusunda seferber olmalarını bekliyorum.
Bir çağrı da gençlerimize yapmak istiyorum. Gençler, şöyle ellerinizi göreyim. Adaylar arasında istihdamdan teknolojiye, spordan sosyal faaliyetlere kadar sizlere hitap eden, projeleri ve bunları uygulama iradesi bulunan tek kişinin Binali Yıldırım olduğunu hatırlatmak isterim. Kaldı ki, sadece Binali Yıldırım Beyle değil, aynı zamanda Cumhurbaşkanı ve Kabinem olarak biz de gençlerimizin hizmetkârı olarak eğitimden sağlığa her alanda yanınızda olduğumuzu, olacağımızı bilmenizi istiyorum. Kendi geleceğiniz için Pazar günü tercihinizi doğru yapacağınıza inanıyorum. Binali Yıldırım kardeşimi ben sizlere emanet ediyorum.
Hepinizi sevgiyle, saygıyla selamlıyorum, kalın sağlıcakla.
",2023-06-23,"Istanbul Metropolitan Municipality Mayoral elections, which were canceled on June 23, were repeated. CHP candidate Ekrem İmamoğlu won the election, receiving 54.21 percent of the votes.",before
31 Mart 2019 Yerel Seçimler Sonrası Yaptıkları Balkon Konuşması,2019-03-31,"

Aziz milletim,
Sevgili Ankaralılar,
Değerli kardeşlerim;
Sizleri en kalbi duygularımla, muhabbetle selamlıyorum. Sevginiz, muhabbetiniz, desteğiniz, kardeşliğiniz için her birinize ayrı ayrı şükranlarımı sunuyorum. Rabbime bana sizler gibi yol arkadaşları, dava arkadaşları, mücadele arkadaşları verdiği için hamt ediyorum.
Siyasi hayatımız boyunca davamıza ve milletimize hizmet dışında bir gaye taşımadık. Milli iradenin üzerinde bir güç tanımadık. Milletimiz 1994 yılındaki İstanbul Büyükşehir Belediye Başkanlığından beri girdiğimiz her mücadelede yanımızda oldu.
Kardeşlerim;
AK Parti olarak 3 Kasım 2002 seçimlerinden bugüne kadar tüm milletvekili, Cumhurbaşkanlığı, mahalli idareler seçimlerinden ve halk oylamalarından bizi hep birinci olarak çıkartan milletimin her bir ferdine şükranlarımı sunuyorum.
Milletimiz bugün bizi 15. defa sandıkta birinci yaptı. AK Parti olarak tek başımıza veya Cumhur İttifakı’yla birlikte seçime girdiğimiz yerlerde şu an itibariyle 16 büyükşehir, 24 il, 538 ilçe, 200 belde olmak üzere toplamda 778 belediye başkanlığı kazandık. Bu da, ülkemizdeki belediyelerin yaklaşık yüzde 56’sının AK Parti tarafından yönetileceği anlamına geliyor.
Bazıları kendini darı ambarında sanıyor. Şunu bilmeleri lazım: 4,5 yıl bu kardeşiniz Cumhurbaşkanı mı? AK Parti iktidar mı? Dolayısıyla Cumhur İttifakı olarak Parlamentoda mıyız? Ve bu yolda nasıl şu ana kadar geldiysek yine bundan sonra da aynı şekilde devam edeceğiz.
Cumhur İttifakı’nın oy oranı 24 Haziran seçimlerine yakın bir seviyede bulunmaktadır. Hem AK Parti, hem MHP ile birlikte kurduğumuz Cumhur İttifakı olarak bizi sandıkta birinci yapan milletime bir kez daha şükranlarımı sunuyorum. MHP Genel Başkanı Sayın Bahçeli’ye ve bu partiye gönül vermiş tüm kardeşlerime Cumhur İttifakı’na sahip çıktıkları için teşekkür ediyorum.
Çok önemli bir konuyu özellikle ifade etmek istiyorum. Beka meselesi konusundaki hassasiyetimize sahip çıkan tüm vatandaşlarıma, özellikle de Kürt kardeşlerime şükranlarımı sunuyorum. Güneydoğu Anadolu bölgemizin seçim sonuçları Kürt kardeşlerimizin kendi iradelerini pazarlık masasına sürenlere verdiği çok önemli bir derstir.
Büyükşehirlerimizde, illerimizde, ilçelerimizde, beldelerimizde seçmenlerinin teveccühüyle göreve gelen tüm belediye başkanlarımıza, belediye meclis üyelerimize, il genel meclis üyelerimize çalışmalarında başarılar diliyorum. Demokrasinin ilk basamağı olarak gördüğüm mahallelerimizde ve köylerimizde seçilen muhtarlarımızı da ayrıca tebrik ediyorum.
Kardeşlerim;
Bu seçimde arzu ettiğimiz neticeleri alamadığımız yerlerdeki sonucun tek sebebinin milletimize kendimizi yeterince anlatamamış, gönüllere yeterince girememiş olmamız olarak görüyorum. Sadece 50 günlük resmi kampanya döneminde 59 il ve 43 ilçe mitingi ile 9 televizyon ve sosyal medya programıyla milletimize kendimizi ifade etmenin gayreti içinde olduk. Buna rağmen eksiklerimiz varsa bunları düzeltmek boynumuzun borcudur. Bunu halkımızda arayamayız, milletimizde arayamayız, yine kendimizde arayacağız. Yarın sabahtan itibaren eksiklerimizi tespit ve telafi etmenin çalışmalarına başlıyoruz.
Şu anda Yüksek Seçim Kurulu neticeleri açıklayacak, açıkladığı zaman veya açıklayacağı ana kadar itirazlarımız varsa bu itirazlarımızı yapacağız nerede olursa olsun. Netice alırız veya almayız, önemli değil. Niye? Kardeşlerim, şunu unutmayın: Her olanda hayır vardır. Demokrasi mücadelesi budur.
Mesela, şu anda bakıyorsunuz Ankara’da ilçelerin çoğu AK Parti’de, Cumhur İttifakı’nda, böyle bir tablo var. Şu anda İstanbul’da buraya hareket ettiğim ana kadar mevcut ilçe sayısından daha fazlası Cumhur İttifakı’nda veya başa-baş, böyle bir durumda. Bu ne demektir? Ha yine halkımız büyükşehri belediye başkanı olarak verse dahi ilçeleri ne yapmış, yine AK Parti’ye vermiş, bunların üzerinde duracağız ve iyi çalışacağız. Milletimizle aramızdaki kalpten kalbe giden yolun zedelenmesine yol açanlardan bunun hesabını sormak da dahil, gereken her gayreti göstereceğimizden kimsenin şüphesi olmasın.
Biz siyaseti milletle inatlaşma, milleti küçümseme, milleti tahkir etme değil sadece ve sadece ülkeye ve millete en iyi hizmetleri getirme aracı olarak görüyoruz. Bugüne kadar bunu yaptık, bundan sonra da bunu yapacağız. İçinde milletin olmadığı bir siyasetin sonu nereye çıkar? Faşizme çıkar, diktatörlüğe çıkar, zulme çıkar. Bunun için bugüne kadar attığımız her adımda milletimizin rızasını ve desteğini aradık. Bundan sonra da aynı şekilde yolumuza devam edeceğiz, sizlerle beraber devam edeceğiz.
Onun için hep söylediğim gibi, şahsım dahil hiç kimse davamızdan daha büyük değildir, Türkiye’den daha öncelikli değildir, partimizden daha önemli de değildir; buna dikkat edeceğiz. Hepimiz davamıza, ülkemize ve milletimize ettiğimiz hizmetler oranında güç ve yetki sahibiyiz, bu oranda değerliyiz.
Hayatın bir gerçeği olan değişimin sürekliliğini öncelikle kendi içimizde gerçekleştirmeden ülkemizi aynı istikamete yönlendiremeyiz. Önümüzdeki dönem hem partimiz, hem ülkemiz için daha hayırlıya ve daha iyiye doğru bir değişim dönemi olacaktır. 4,5 yıl seçim yok, seçim yok. Ne yapacağız? Hem ulusal, hem uluslararası bazda çalışmalarımıza odaklanacağız, kilitleneceğiz ve ülkemizi inşallah muasır medeniyetler seviyesinin üstüne çıkaracağız.
Önümüzdeki bu uzun dönemi en verimli şekilde değerlendirmeye gayret edeceğiz. Kiminle? Milletimle, sizlerle beraber. Ülkemizin çözüm bekleyen tüm meselelerini reformcu bir anlayışla hal yoluna koymanın mücadelesini vereceğiz.
Ekonomide ülkemizi ve milletimizi teslim alma amacı taşıyan saldırıların önünü önemli ölçüde kestik. Yapısal reformlarla bu tür saldırılara karşı daha dayanıklı bir ekonomik mimariyi mutlaka inşa edeceğiz. Başlattığımız istihdam seferberliğini kararlılıkla sürdürerek insanlarımızın işine, aşına, ekmeğine göz koyanların oyunlarını bozacağız. Yalan yanlış vaatlerde bulunanlar buyursunlar bakalım nasıl yönetecekler göreceğiz. 2023 hedeflerimize ulaşana kadar devam eden bu süreçte önceliğimiz ekonomimizi güçlendirmek, teknoloji ve ihracat odaklı bir şekilde büyümeyi sürdürmek, istihdamı artırmak olacaktır.
Aynı şekilde milli güvenliğimizle ilgili konulardaki çalışmalarımızı da inşallah başarıya ulaştıracağımız bir döneme giriyoruz. Ülkemize Suriye sınırımız boyunca kurulan tuzağı zaten kısmen bozmuştuk. Şimdi hedefimiz Münbiç ve Fırat’ın doğusundaki terör yapılanmalarını ortadan kaldırarak Suriye’yi güvenli bir yer haline getirip ülkemizdeki sığınmacıların evlerine, yurtlarına dönebilmelerini sağlamaktır.
Kardeşlerim;
Yeni yönetim sistemimiz yaklaşık 9 aydır yürürlükte. Bu uygulama döneminden elde ettiğimiz neticeler ışığında hızlı ve etkin karar alma ve uygulama anlayışı çerçevesinde eksikleri tamamlayacak, tıkanıklıkları aşacak yeni reformlarla sistemi tahkim etmeyi özellikle sürdüreceğiz. Ve kardeşlerim, sistemin o dinamik yapısına uygun şekilde gerekiyorsa bakanlıklarımızda ve kurumlarımızda her türlü gerekli adımları da atacağız. Hep bazı provokatif ifadelerle bir şey söylüyoruz, nedir o? Durmak yok, yola devam… İşte bu uzun, ince yoldaki mücadelemizi gündüz-gece sürdüreceğiz. Rabbim yar ve yardımcımız olsun. Seçim sonuçlarının ülkemize ve şehirlerimize bir kez daha hayırlı olmasını diliyorum.
Ama ben siz değerli kardeşlerimden bir şeyi özellikle rica ediyorum; sakın ha küsmek, kırılmak, ‘biz bu neticeyi beklemiyorduk’; sakın böyle bir şeye gerek yok. Yüzde 52 oy almış bir partimiz var. Bu seçimin birinci partisi AK Parti. Diğerleri düşünsün, bizim düşünmeye bu noktada herhangi bir şeyimiz yok. Ama biz daha ileri diyoruz, daha ileri diyoruz ve bunun için de işte bu seçimde nerede ne tür eksiğimiz var, bunları telafi ederek daha başka çalışma esaslarıyla inşallah yolumuza devam edeceğiz.
Bu soğuk gece vaktinde bizi sevgiyle, muhabbetle, kadirşinaslıkla, ahde vefayla bağrınıza bastığınız için her birinize ayrı ayrı teşekkür ediyorum. Tekrar Rabbime hamt ediyorum; ya Rab, bana böyle yol arkadaşları lütfettiğin için sana ne kadar hamt etsem azdır. Sağ olun, var olun, Allah’a emanet olun.
",2023-03-31,"In the local elections, the Cumhur Alliance formed by the AK Party and MHP received 51.6 percent of the votes.",after
“Aynı Gök Kubbe Altında Gönül Dilimiz” Adlı 8 Mart Dünya Kadınlar Günü Buluşmasında Yaptıkları Konuşma,2019-03-08,"

Çok değerli hanımefendiler,
Kıymetli misafirler,
Sevgili genç kardeşlerim;
Sizleri en kalbi duygularla, hasretle, muhabbetle selamlıyorum. Ülkemizin ve dünyanın tüm kadınlarının 8 Mart Dünya Kadınlar Gününü tebrik ediyorum.
Kadın veya erkek olarak dünyaya gelmek bizim elimizde değil, hayata hangi cinsiyetle başlayacağımız Yaratan’ın takdiridir. Bize düşen, kadın da, erkek de olsak hayatımızı fıtratımıza uygun şekilde ilahi nizam çerçevesinde en güzel şekilde sürdürmektir.
Sırf renginden, sırf sosyal statüsünden, sırf eğitim düzeyinden, sırf gelir seviyesinden dolayı insanları nasıl tasnife tabi tutamazsak, cinsiyetinden dolayı da böyle bir yola başvuramayız. Çünkü her insan eşrefi mahlûkattır, yani yaratılmışların en şereflisidir. Esasen insan dediğimiz varlığın bir yanı kadın, bir yanı erkektir, bunlar ancak bir araya geldiklerinde mana kazanırlar. Nisa, yani insan olan kadına sırf cinsiyetinden dolayı ayrımcılık yapan, her şeyden önce Rabbimizin takdirine aykırı davranmış olur.
Dünyanın pek çok yerinde olduğu gibi, ülkemizde de kadınlara çok haksızlık, çok adaletsizlik yapılmıştır. Daha da kötüsü, kadınlara yapılan adaletsizliklerin kimi zaman dini, kimi zaman kültürel kılıflara büründürülmesidir. Kadınları bu tür haksızlıklardan kurtarmak için yola çıktıklarını söyleyenler ise, onları çok daha büyük bir felaketin eşiğine getirmişlerdir.
Bunun için hayatımız boyunca hep kadınlara hak ettikleri şekilde, yani insan gibi davranılmasının mücadelesini verdik. Kadına yönelik şiddettin, haksızlığın, kötü muamelenin doğrudan doğruya insanı hedef aldığına inandık ve mücadelemizi de buna göre yürüttük. Kimi zaman en yakınımızdakilerle dahi anlaşmazlığa düşme pahasına hep kadınlarımızın yanında yer aldık. Hayatın her alanında kadınlarımızı hak ettikleri yere getirmenin gayreti içerisinde olduk. Özellikle siyasetteki kadın ağırlığının bugün bulunduğu seviyeye gelmesinde şahsen çok büyük emeğimiz, katkımız vardır.
İstanbul İl Başkanlığı ve 1989 Beyoğlu Belediye başkan adaylığından başlayarak siyasette sorumluluk üstlendiğim her yerde kadınlarımızla birlikte yol yürüdük. İstanbul Büyükşehir Belediye Başkanlığı görevimde sadece siyasi değil, tüm sosyal faaliyetlerde kadınlarımız en başta yer alıyordu. Başbakanlığım döneminde kadınların meselelerinin çözümü daima önceliklerimin ilk sırasında yer almıştır. Cumhurbaşkanlığı dönemimizde de aynı hassasiyetle hareket ettik. Bugün AK Parti, Türkiye’nin en büyük ve etkili Kadın Kolları Teşkilatına sahip partisi haline gelmişse, işte bu çabalar sayesindedir. Yaklaşık 40 yıldır her mücadelemde yanımda olan, her başarımda katkıları bulunan tüm hanım kardeşlerimize şükranlarımı sunuyorum.
En başta merhum annem ile eşim ve kızlarım olmak üzere aile hayatımdaki hanımlar daima en büyük motivasyon ve ilham kaynağım, en büyük destekçim olmuşlardır. Hani hep ‘kadın eli değmesi’ diyoruz ya, Tayyip Erdoğan da işte bu kadın ellerinin değmesi sayesinde bugünlere gelmiştir.
Değerli hanımefendiler;
Anadolu demek, Anadolu kadını demektir; çünkü Anadolu kadını tıpkı bu topraklar gibi çilekeştir, kurucudur, yapıcıdır, hep ayakta kalandır. Eğer bu gün bu topraklara vatanımız diye sarılabiliyorsak, bunda kadınlarımızın çok önemli rolü vardır. Her zor dönemde evinin, ocağının bacasını tüttürmeye devam eden, çocuklarını yetiştiren, dişini tırnağına takarak üreten, umudumuzu hep taze tutmamızı sağlayan işte kadınlardır.
Kardeşlerim;
Hayat bize kadınların zorluklar karşısında erkeklerden daha güçlü olabileceğini gösteriyor. Mesela çok enteresan bir şey söyleyeceğim size, iyi bilirsiniz, “tarhana” sözü, tarhana çorba var ya, “dar hane”den gelir, meşhur ezogelin çorbası da aynı maharete işaret eder. Bunlar kadınlarımızın yokluk içinde pratik zekalarıyla ortaya çıkardıkları çözümlerdir. Şartlar ne olursa olsun, kadın ailesi o tencereyi mutlaka kaynatması gerektiğini bilir ve ona göre de hareket eder. Gerektiğinde kan kusar, ama kızılcık şerbeti içtim deyip ailesini korur, bir arada tutar.
Eskiden “Osmanlı kadını” diye bir deyim vardı, dirayetiyle, bilgisiyle, yönetme ve çözüm bulma kabiliyetiyle ailesinin lokomotifi olan kadınlar için bu deyim kullanılırdı. Bir Afrika atasözü, ‘aslanlar kendi tarihçilerine sahip olana dek, av hikâyeleri hep avcıyı yüceltecektir’ der. Kadınlar kendi başarılarına sahip çıkana kadar başarı hikâyeleri hep erkekleri yüceltecektir. Halbuki hayatta ne varsa ve her başarılıyorsa bir tarafında erkek, bir tarafında da kadın vardır, başka türlüsü yaratılışa aykırıdır.
Bizim tarihimizde sembol kadınlar hep olmuştur, az önce de söylendi, Terken Hatun’ları bilmeden Selçuklu anlayamayız. Osmanlı Cihan Devletinin kuruluşunda Hayme Ana’nın rolünü görmezden gelemeyiz. Bacıyan-ı Rum’ları incelemeden Anadolu’yu nasıl vatan haline getirdiğimizi kavrayamayız. Erzurum’da Nene Hatun’u, Adana’da Rahmiye Ana’yı, Kütahya’da Nezahat Onbaşı’yı, Kastamonu’da Şerife Bacı’yı hatırlatmadan kurtuluş mücadelemizi anlatamayız. Terörle mücadelede kimi sivil, kimi kamu görevlisi nice kadınımızın sergiledikleri kahramanlıkları asla unutamayız.
Hanım kardeşlerim;
15 Temmuz gecesi darbecilerin karşına aslanlar gibi dikilen kadınlarımızı ömrümüz boyunca şükranla yad edeceğiz. Bunlar kadınlarımızı niçin toplumsal hayatta, siyasette, ticarette, eğitimde hak ettikleri yere ulaştırmamız gerektiğinin en somut örnekleridir.
Biz kendi partimizde kadınlarımıza her kademede öncelik veriyoruz. Bakın şimdi sizlere burada bir şey söyleyeceğim, bunu diğer siyasi partililer de söyleyin, AK Partinin Kadın Kollarında bizim ne kadar kadın üyemiz var biliyor musunuz? 4,5 milyon kadın üyemiz var. Pek çok siyasi partinin bırakınız üye sayısını, toplam oy sayısından daha büyük bir tabana sahibiz. Gençlik Kollarımızın 1,5 milyonu bulan üyesi var, bunların içinde kızlarımız gerçekten çok aktif ve heyecanlı bir şekilde görev yapıyorlar.
Üniversite öğretim elemanlığından yargı kadrolarına, öğretmenlikten diplomatlığa, mimarlıktan bankacılığa kadar her yerde kadınlarımız çok yüksek oranlarla temsil ediliyor. Son seçimlerde Meclis’te kadın temsili 104 milletvekili oldu ve yüzde 17,5 temsil oranıyla tarihimizin en yüksek seviyesine çıktı. Kabinede 2 kadın bakanımız var, 4 kadın bakan yardımcımız var, bunların hepsi de önemli; ama yeterli değil. İnşallah önümüzdeki dönemde de kadınlarımızı hayatın her alanında hak ettikleri imkanlara kavuşturmanın gayreti içinde olacağız.
Benim şimdi siz hanım kardeşlerimden bir ricam var, burada Şanlıurfa var, görüyorum Gaziantep var, görüyorum Adıyaman var, kardeşlerim, bunun için 31 Mart seçimleri çok önemli, hanım kardeşlerimizin bu seçimlere kadar girmedik ev bırakmamalarını istiyorum, buna var mıyız? Her ne kadar dijitalleşme siyaseti etkiliyor olsa da ru-be-ru, yüz yüze ilişkinin, iletişimin, gönül bağının yerini asla tutmaz.
Hanımlar, 31 Mart’a kadar girmedik ev, dokunmadık gönül bırakmamaya hazır mıyız? Hanımlar, 31 Mart’ta hizmet siyasetini zafere taşımaya hazır mıyız? Hanımlar, 31 Mart’ta sandıktan gönül belediyeciliğin zaferle, başarıyla çıkarmaya hazır mıyız? Hanımlar, 31 Mart’ta geleceğimize, sandığa, demokrasiye sahip çıkıyor muyuz? Hanımlar, 31 Martta barışa, huzura, istikrara sahip çıkıyor muyuz? Hanımlar, 31 Mart’ta sandıklara sahip çıkıyor muyuz? Türkiye’yi bugünlere sizlerle beraber getirdik, Türkiye’nin geleceğini de sizlerle beraber inşa edeceğiz.
Kardeşlerim;
Aile kurumumuz bizim en çok sahip çıkmamız, üzerinde en çok titizlenmemiz gereken değerimizdir. Batı dünyası aile kurumunu yıktı, şimdi toplumlarının temelleri çatırdıyor. Dün aileyi değersiz hale getirdikleri için, bugün bağımlılık, alkol, uyuşturucu gibi birçok sosyal sorunla etkili şekilde mücadele edemiyorlar.
Ülke ve millet olarak bugüne kadar yaşadığımız onca badireyi sapasağlam atlatabilmemizin en önemli sebeplerinden biri de aile yapımızın gücüdür.
Bunun için uzun bir süredir aile yapımızın sarsmaya yönelik saldırlar altındayız. Üstelik bu saldırılar hep dolaylı yollarla yapılıyor. Bu amaçla milletimize örnek olarak gösterilen medya yoluyla adeta dayatılan çarpık toplumsal ilişki biçimlerine baktığımızda, hepsinin de önce aileyi hedef aldığını görüyoruz. Bireyi ailesinden kopardığımızda, onu istediğiniz gibi savurmanız, biçimlendirmeniz, korkutmanız, yönlendirmeniz, kullanmanız kolaylaşır. Güya ‘tabuları yıkıyoruz’ diye yola çıkanlar, sonuçta insanlarımızı daha büyük tabulara mahkûm ederek ailelerinden koparıyorlar; maalesef bu oyunun kısman başarılı olduğunu da kabul etmek durumundayız.
Hanım kardeşlerim;
Özellikle şehirleşmenin artmasıyla büyükanne, büyükbaba, anne, baba, çocuklar ve torunlardan oluşan o geniş aile yapısı maalesef ciddi oranda ortadan kalktı, şimdi çekirdek aileye dönmüş durumdayız. Birileri buna bile tahammül göstermiyor, çocukları bir an önce aileden kopartacak yollar, yöntemler peşinde koşuyor. Böyle bir felakete asla izin vermeyeceğiz.
Bazıları benim en az 3 çocuk tavsiyemi özel hayata müdahale gibi göstermek için çırpınıyor. Halbuki ben bu tavsiyemle hem en büyük gücümüz olan nüfusumuza sahip çıkıyor, hem de aile yapımızı ayakta tutmanın mücadelesini veriyorum.
Tabii Urfa’nın karnesi bu konuda maşallah çok parlak, Urfa ülkemizde çocuk sayısının en çok olduğu illerimizin başında geliyor. Bu örnek tabloyu diğer illerimize de yaymalıyız, öyle mi? Türkiye’nin imkanları daha çok nüfusu barındırmaya yeter. Tek çocuklu, iki çocuklu mikro düzeye indirilmiş, eğitim sürecinin bitmesiyle de tamamen dağılmış aile yapısı geleceğimiz için en büyük tehdittir.
Hiçbir ailemiz geleceğinden endişe duyduğu için daha çok çocuk yapmaktan çekinmesin. Unutmayın, “Er-rızku a’l Allah”, rızık Allah’tandır. Devletimiz de her ailemizin yanındadır; aile sosyal destek programlarıyla, aile destek merkezleriyle, sosyal hizmet ve sosyal dayanışma merkezlerimizle, evlilik öncesi eğitim programlarıyla, aile eğitim programıyla, aile danışmanlığıyla, çeyiz ve konut hesabı desteklerimizle vatandaşlarımızın yanındayız.
Kadınlara, çocuklara, gençlere, yaşlılara, engellilere yönelik sayısız hizmetle milletimizin her bir ferdinin iyi gününde de, kötü gününde de yanındayız. İstihdam seferberliğimizle ve desteklerimizle insanlarımızın gelecek ve geçim endişesi duymadan hayatlarını sürdürebilmeleri için sürekli bir çaba içindeyiz.
Bizim inancımıza göre, her çocuk kendi kısmetiyle, kendi bereketiyle dünyaya gelir, bunu böyle bilelim. Bugün 4 çocuğu sahip olduğum için Rabbime hamd ediyorum. Ama az; keşke daha fazla olsaydı. Şu anda 7 torunum var; ama az, inşallah gerisini de bekliyoruz. Maşallah, bak eller kalkıyor, benim 10 tane var diyor. Maşallah, Allah ziyade etsin. İnşallah önümüzdeki dönemde milletimizi bu konuda daha çok teşvik edecek, daha çok destekleyeceğiz.
Bunun için 31 Mart seçimlerinde demokrasiye, sandığa, milli iradeye, geleceğimize sıkı sahip çıkmamız şart. Hanım kardeşlerim; 31 Mart’ta hep sizin yanınızda olan, sizin için çalışan AK Parti’ye rekor kırdırıyor muyuz? Hanımlar, 31 Mart’ta kendinizin ve çocuklarınızın geleceği için her yerde gönül belediyeciliğini zafere taşıyor muyuz? Hanımlar, 31 Mart’ta büyük ve güçlü Türkiye’yi birlikte inşa etmek için yeni bir dönem başlatıyor muyuz? Hanımlar, 31 Mart’ta sandıkları kadın eli değdirerek patlatıyor muyuz? Hanımlar, 31 Mart akşamını zaferimizle düğün gecesine dönüştürüyor muyuz?
Rabia’yı biliyor muyuz, hazır mıyız Rabia’ya? Çok coşkulu söyleyelim, Türkiye duysun. Tek millet… Tek bayrak…  Tek vatan… Tek devlet… Bir olacağız, iri olacağız, diri olacağız, kardeş olacağız, hep birlikte Türkiye olacağız!
Rabbim hepinizden razı olsun. Bir kez daha 8 Mart Dünya Kadınlar Gününüzü tebrik ediyorum. Annelerimiz, kız kardeşlerimiz, eşlerimiz, kız çocuklarımız, kız torunlarımız olan tüm hanımefendilere sevgilerimi sunuyorum. İnsanlığın yarısını, kalplerimizin, gönüllerimizin, hayallerimizin tamamını oluşturan tüm hanımefendilere saygılarımı sunuyorum.
Unutmayın, bizim dinimizde kadın çok önemli. Ne buyuruyor Sevgili Peygamberimiz, (SAV) “El-Cennetü tahte akdâmi'l-ümmehât; cennet annelerin ayakları altındadır” diyor. Babaların değil. Onun için gençler, anneleriniz hayattaysa ayaklarının altını öpmekten çekinmeyin. Öpün, orada cennetin kokusu var unutmayın, tamam.
Hepinizi Allah’a emanet ediyorum, sağ olun, var olun.  
",2023-03-31,"In the local elections, the Cumhur Alliance formed by the AK Party and MHP received 51.6 percent of the votes.",before
“Türkiye’nin En Büyük Çiftçi Ailesi Milletin Evinde” Programında Yaptıkları Konuşma,2019-03-06,"

Tarım Kredi merkez ve bölge birliklerimizin kıymetli yöneticileri,
Tarım Kredi Kooperatifleri Birliğimizin değerli üyeleri,
Saygıdeğer misafirler;
Sizleri en kalbi duygularımla hasretle, muhabbetle selamlıyorum. Cumhurbaşkanlığı Külliyesi’ne, milletin evine, bu gazi mekâna hoş geldiniz.
Cumhur ile Cumhurbaşkanının buluşmasına vesile olan bu tür toplantıları doğrusu önemli görüyorum. Bugün de Tarım Kredi Kooperatifleri Birliği’mizin Genel Kurulu vesilesiyle sizlerle birlikte olmaktan büyük bir memnuniyet duyuyorum.
Değerli kardeşlerim;
Yardımlaşma ve dayanışma bizim kültürümüzün mayasında, ruhunda, özünde var. Ahilik müessesesi asırlar boyunca bu milleti hem maddi, hem manevi olarak ayakta tutmuştur. Anadolu’da teknolojik aletlerin olmadığı o zor dönemlerde işler asırlar boyunca imece usulüyle yapılmıştır. Tarlalar bu şekilde kaldırılmış, harmanlar bu şekilde sürülmüş, ihtiyaçlar bu şekilde karşılanmıştır.
Çiftçilerimize hizmet vermek üzere kurulan ve 1863 yılından beri faaliyet gösteren Tarım Kredi Kooperatiflerimiz de işte bu anlayışın, bu işbirliğinin, dayanışmanın ürünüdür. Tarım Kredi Kooperatifleri gönüllü katılıma, demokratik denetime, işbirliğine ve toplumsal sorumluluğa dayalı hep daha iyisini gerçekleştirmek için çalışan yapısıyla çiftçilerimize hizmet veriyor.
Bugün bu kuruluşumuz binlerce kooperatifi, yüzbinlerce ortağıyla ülkemizin en büyük çiftçi kuruluşu durumundadır. Ortaklarından, değerinden aldığı ürünleri tüketiciyle de buluşturan Tarım Kredi Kooperatiflerimiz, geçtiğimiz haftalarda hayata geçirdiğimiz tanzim satış uygulamasının da ana tedarikçisidir. Üreticilerimizin girdilerinin önemli bir bölümü Birliğimizce karşılanıyor.
Birliğimiz geçtiğimiz yıl çiftçilerimize 2 milyar 100 milyon liralık gübre, yaklaşık 2,5 milyar liralık yem, 1 milyar 250 milyon liralık motorin, 550 milyon liralık tohumluk, 400 milyon liralık tarım aleti ve makinesi, 300 milyon liralık da kömür satışı yaptı. Toplamda 8 milyar lirayı bulan bu satış rakamıyla çiftçimize her alanda destek olundu. Ortaklarının tohum, gübre, mazot, ilaçlama, sulama sistemleri, sera ürünleri, fide-fidan gibi ihtiyaçlarını karşılayan birliğimizin geçtiğimiz yıl bunun için açtığı kredi rakamı tam 9 milyar liradır. Çoğunluğu ayni olmak üzere birliğimizin her bir ortağına kullandırdığı kredi ortalaması ise, 19 bin liradır.
Kırsal kalkınma projelerinden en çok yararlananlardan da yine Birliğimiz üyesi kooperatiflerdir. Birliğimizin önümüzdeki dönemde de çiftçilerimizin yanında yer almayı sürdüreceğine inanıyorum. Biz de Hükümet olarak çiftçilerimizi desteklemek için her türlü çabayı gösterdik, gösteriyoruz.
2019 yılı destekleme ödemelerini hızla gerçekleştiriyoruz. Yılın ilk 2 ayında çiftçilerimize 5 milyar liralık destekleme ödemesini yaptık. Buradan şimdi Mart ayında yapılacak desteklerin de müjdesini sizlerle paylaşmak istiyorum: Mart ayı içerisinde alan bazlı desteklerde 2 milyar lira, buzağı desteklerinde 730 milyon lira, diğer hayvancılık desteklerinde 198 milyon lira, yem bitkileri desteklerinde 80 milyon lira ve sulama elektriği, sertifikalı tohum gibi diğer hususlarda da 148 milyon lira olmak üzere toplam 3 milyar 716 milyon liralık destekleme ödemesi yapacağız. Böylece yılın ilk üç ayında çiftçilerimize, üreticilerimize 8 milyar 777 milyon liralık bir desteği sağlamış olacağız. Tüm bu destek ödemelerinin üreticilerimize hayırlı olmasını diliyorum.
Değerli kardeşlerim;
Tarım ve hayvancılığın ülkemiz bakımından taşıdığı önemi çok iyi bilen bir yönetimiz. Çiftçilerimize bugüne kadar yaptığımız 126,8 milyar liralık destek ödemesi, bunun en somut ifadesidir. Türkiye 2002 yılında tarımsal milli gelir bakımından 37 milyar lirayı dahi bulmayan bir büyüklüğe sahipti. Tarım ürünleri ihracatımız da 3,7 milyar dolar düzeyindeydi. Çiftçilerimize yılda verilen tarımsal destek rakamı da 1,8 milyar lirayı ancak buluyordu. Biz bu seviyeden aldığımız Türkiye’yi tarımsal milli gelirde 190 milyar lira, tarım ürünleri ihracatında 17,7 milyar dolar, tarımsal desteklerde bu yıl itibarıyla 16,1 milyar liraya yakın bir yere getirdik. Bugün artık ülkemiz tarımsal hasıla bakımından Avrupa’da ilk sırada yer alıyor; nereden nereye. Bu laf değil, ben şimdi size resmi rakamları açıklıyorum.
Tarım sektöründeki konumumuzu daha da güçlendirmek için pek çok çalışma yürütüyoruz. Bunlardan biri de, arazi toplulaştırmasıdır. Bu projenin ilk başladığı, bakın burası çok önemli, 1960 yılından 2002’ye kadar 42 yıl toplam 450 bin hektar arazi toplulaştırması yapılabilmişti, 42 yılda. Biz geçtiğimiz 10 yılda, bu rakama da dikkat edelim lütfen, 6,1 milyon hektar alanda arazi toplulaştırmasını tamamladık. Halen 3,6 milyon hektar alanda da tescil işlemleri sürüyor.
Genç nüfusun tarım sektörüne ilgisini artırmak için genç çiftçilerimize 30 bin lira hibe desteği veriyoruz. Böyle bir şey yoktu, bunu biz yapıyoruz. Niye? Gençlerimizi de hem bugün, hem de yarınlara hazırlayalım diye yapıyoruz. Hayvancılıktan bitkisel üretime, tıbbı aromatik bitkilere kadar geniş bir alana yayılan bu uygulama kapsamında son 3 yılda 48 bine yakın genç çiftçimizi 1,5 milyar lirayı bulan bir kaynakla destekledik.
Attığımız bir başka önemli adım da, tarım arazilerinin miras ve satış yoluyla bölünmesinin önüne geçmektir. Bu şekilde bugüne kadar yaklaşık 1 milyon hektar arazinin bölünmesini önledik.
Tarım ve hayvancılık yapılan ovalarımızı koruma altına almak için SİT alanı olarak ilan ediyoruz, aksi takdirde yazık olur. Bu topraklar öyle rastgele kullanılsın diye değil, tarımsa bunu tarım için kullanmamız lazım. Yoksa her tarım alanına kalkıp biz beton yığınlarını dikersek bu vatana ihanet ederiz, bu millete ihanet ederiz. Halen 258 ovamızı SİT alanı olarak ilan etmiş durumdayız, yakında bu sayıyı 300’e çıkartıyoruz. Böylece bu ovalarımızın betonlaşmasının önüne geçecek, sadece tarım yapılan yerler olarak bunların kalmasını sağlıyoruz.
Her işte olduğu gibi tarım sektöründe de para, yani finans çok önemlidir. Sadece geçtiğimiz yıl çiftçilerimize Ziraat Bankası aracılığıyla yaklaşık 32 milyar lira, tarım kredi kooperatifleri aracılığıyla yaklaşık 6,4 milyar lira kredi kullandırdık. Bu kredilerin geri dönüş oranının yüzde 98’ler, yüzde 99’larda, bu seviyelerde olmasını da önemli görüyorum. Bu ne demek biliyor musunuz? Benim çiftçim güvenilirdir, benim çiftçim inanılırdır, aldığı krediyi zamanında gelir öder, yüzde 98-99 bu demektir. Bunun yanında, bakıyorsunuz bir diğer yerlerde kredi alanların birçoğu üzerine yatıyor, ama çiftçi yatmıyor, çiftçi borcunun sahibidir.
Ülkemizde elde edilen tahıl rakamı 30,8 milyon tondan 34,5 milyon tona, meyve rakamı 13,3 milyon tondan 20,5 tona, sebze miktarı da 25,8 milyon tondan 30 milyon tona yükselmiştir. Bitkisel üretimimizin toplamda 98 milyon tondan 117 milyon tona ulaşması, tarıma verdiğimiz desteklerin karşılığını aldığımızın işaretidir.
Bu rakamlar birtakım spekülatörlerin, kimi zaman patates, soğan, kimi zaman domates, biber, patlıcan gibi vatandaşlarımızın en çok kullandıkları ürünler üzerinden sahneledikleri oyunların amacını daha iyi gösteriyor. Spekülatörlerin gayesi, çiftçinin, üreticinin hakkını, hukukunu, çıkarını korumak değildir; bir kısmı sadece kâr hırsıyla hareket ederken, bir kısmı daha derin emeller güdüyor. Milletimizle birlikte, ülkemiz üzerinde oynanan her oyun gibi bu tür tezgahları da bozmaya devam edeceğiz.
Çiftçi kardeşlerim vasıtasıyla tüm ülkeme sesleniyorum; hiç kimsenin ne üreticimizin alın terine, emeğine, ne de tüketicimizin sofrasına, ekmeğine göz dikmesine izin vermeyeceğiz. Tarım sektöründeki spekülatörleri tıpkı sınırlarımıza dayanan teröristler gibi bir milli güvenlik sorunu olarak görüyor ve ona göre de muamele ediyoruz.
Tabi bu gelişmelerde ülkemizde 276 olan baraj sayısına 563, 228 olan gölet sayısına 350, 1764 olan sulama tesisi sayısına da 1332 ilave etmiş olmamızın büyük payı var.  GAP gibi dev bir projenin sulama alanını 200 bin hektardan nereye çıkarttık biliyor musunuz? 560 bin hektara yükselttik. Kendi alanında dünyada 4’üncü sırada yer alan Ilısu Barajı da bitmek üzere, inşallah bu yıl su tutmaya başlıyoruz.
Biz bu teröristlerle ne kadar uğraştık, PKK terör örgütüyle ne kadar uğraştık. Bize Ilısu Barajını yaptırtmaktan vazgeçirmek için, diğer yerlerde, Tunceli’de, Siirt’te, birçok yerdeki barajların yapılmaması için bunlar ne kadar engeller oluşturmaya çalıştılar biliyor musunuz? Dert ne biliyor musunuz? O barajlar oluşursa oralardan geçiş yapamıyorlardı, onun için de bu barajların yapılmasını hep engellemeye çalıştılar. Biz bu terör örgütlerine rağmen barajlarımızı yaptık, yapıyoruz ve yapacağız.
Çünkü burada elektrik enerjisi var. Hidroelektrik santralleri nerelere kuruyoruz? Buralara kuruyoruz. Burada sulama var, bütün bu tarım arazilerini neyle, bunlarla suluyoruz. Burada içme suyu imkanımız var. Bunları bir kenara bırakabilir miyiz? Aynı zamanda burada çevre şehircilik var. Birçoğunda bakıyorsunuz belli noktada balıkçılık yapılıyor. Bütün bunlarla beraber ülkemiz zenginleşiyor.
Kendi sınıfında Avrupa’nın en büyüğü olan Silvan Barajında da sona yaklaşıyoruz, inşallah orayı da halledeceğiz. Silvan barajının en önemli tünellerinden birinin temelini inşallah bugünlerde atıyoruz, aynı şekilde diğer tüneldeki çalışmaları da hızlandırıyoruz. Böylece barajımız su tutmaya başladığında tüneller ve sulama tesisleri de tamamlanmış olacaktır.
Sadece GAP kapsamındaki sulamaların ülkemize katkısı ne biliyor musunuz? 2,2 milyar dolar, enerji katkısı 4 milyar dolar, içme suyu katkısı da 500 milyon dolardır. Bu projenin tüm etapları hizmete girdiğinde 1 milyon 58 bin hektar alanı sulamaya açmış olacağız, böylece ülkemizin tarımsal üretimi hem kalite, hem miktar olarak fevkalade artacak.
Gördüğünüz gibi bu işler uzun soluklu çalışmalarla ve gerçekten çok çok ciddi yatırımlarla mümkün olabiliyor, böyle yalanla, dolanla filan bu iş olmuyor, iftiralarla bu iş olmuyor, çalışacaksın çalışacaksın, üreteceksin. Bunlar olursa netice olur, bunlar olmazsa netice olmaz. Biz de planlarımızı, programlarımızı, yatırımlarımızı buna göre ayarlıyoruz.
Değerli arkadaşlar;
Ülkemizde en çok tartışılan hususlardan birisi nedir? Hayvancılıktır. Bu konuda çok uğraşmamıza rağmen maalesef hala vatandaşlarımıza istediğimiz seviyede uygun fiyatlardan et sunamadığımızı itiraf etmem gerekiyor. Esasen rakamlara baktığımızda, hayvancılıkta durumumuz her geçen gün daha iyiye gidiyor. Mesela büyükbaş hayvan varlığımız 2002 yılında ne kadardı biliyor musunuz? 9,9 milyon adetti, yani 10 milyon adet, bu rakam 17,2 milyonu hamdolsun geride bıraktı. Küçükbaş hayvanlarda da yaklaşık 32 milyondan 46,1 milyonluk bir adede yükseliş göze çarpıyor. Hayvancılığın önemli bir göstergesi olan süt üretimimize gelince, 8,4 milyon tondan elhamdülillah 22,1 milyona çıktık. Aynı şekilde kırmızı et üretimimiz 420 bin tondan 1 milyon 118 bin tona, tavuk e-ticaret üretimimiz 700 bin tondan 2 milyon 156 bin tona, yumurta üretimimiz 11,5 milyar adetten 19,6 milyar adede, süt ürünleri üretimimiz de 61 bin tondan 276 bin tona yükseldi; gerileme yok, hep yükseliyoruz, daha da yükseleceğiz.
Nitekim, üretimdeki bu artışlar sayesinde ülkemizde kişi başına yıllık süt tüketimi ne oldu biliyor musunuz? 122 litreden 258 litreye yükseldi, kırmızı et tüketimi de 6,1 kilodan 15 kiloya çıkmıştır. Görüldüğü gibi, tüketimimiz üretimimizden daha fazla artmıştır. Dolayısıyla yapmamız gereken, girdi maliyetlerini düşürerek daha hesaplı üretimi teşvik etmektir.
Hayvancılıkta özellikle yem, tarla bitkilerinde gübre konusunda yaşanan sıkıntıları biliyoruz. Her iki üründe de ham madde bakımından dışa bağımlılık söz konusudur. Bunun için işe yem ve gübre üretimini artırmakla başlamamız gerekiyor. Türkiye bu konularda ithalatçı değil, ihracatçı olmalıdır. Tarımda milli birlik projemizin hedeflerinden biri de budur. Planlı üretime geçerek ithalatı azaltmayı ve ihracatı çoğaltmayı amaçlıyoruz.
Havza bazlı yönetim ve tarımsal üretimi destekleme modelini ve hayvancılıkta yerli üretimi destekleme modelini kararlılıkla uygulayacağız. Havza bazlı üretim için 21 ürün ve 945 yer belirledik. Buğday ve yem bitkilerini her yerde, diğer ürünleri de belirlenen alanlarda destekleyerek tarım sektörümüzü inşallah şaha kaldıracağız.
Hayvancılığı kendi ihtiyacımızı karşılamanın ötesinde ihracata dönük olarak geliştirmek için damızlık üretimini teşvikle işe başladık. İnşallah Türkiye büyüdükçe, geliştikçe, zenginleştikçe bundan çitçilerimiz ve üreticilerimiz de nasiplerine düşeni alacaklardır. Bilhassa 2023 hedeflerimize ulaştığımızda şu anda konuştuğumuz rakamları inşallah 3’e, 5’e katlamış olacağız.
Değerli arkadaşlar;
Geçtiğimiz 17 yılda ülkemizi 3,5 kat büyüttük. Dünyanın en büyük 10 ekonomisi arasına girebilmemiz için önümüzdeki dönemde en az iki katlık büyümeyi daha gerçekleştirmemiz gerekiyor.
Burada her partiye gönül vermiş kardeşlerimizin bulunduğunu biliyorum. Onun için sizlerden bu söylediklerimi futbol takımı tutar gibi değil; ama ‘marifet iltifata tabidir’ anlayışıyla hareket eden, kim ne hizmet verdi, kim ne hizmet veriyor buna bakarak, siyaset gözlüğünün ötesinde bir sağduyuyla değerlendirmenizi istiyorum. Bunu yaptığınızda hakikatleri daha iyi görme, bugün oynanan oyunları daha iyi anlama imkânı bulacağımıza inanıyorum.
Ülke ve millet olarak ne zaman hedeflerimize yaklaşsak, karşımıza hemen birtakım engeller çıkartılıyor. Birtakım senaryolar tedavüle sokuluyor. 2013 yılını hatırlayın, IMF’e borcu 2013’ün Mayıs’ında kapattık. Neydi bu borç? Göreve geldiğimizde, yani 2002’nin sonunda 23,5 milyar dolar borcumuz vardı. Ve biz Mayıs 2013’te bu borcu sıfırladık ve elhamdülillah bizim şu anda IMF’e bir sıkıntımız, onunla bir alışverişimiz yok, bitti o iş, o defteri kapattık. Şimdi biz kendi imkanlarımızla, kendi gücümüzle yolumuza devam ediyoruz.
Aynı yıl, 2002 Merkez Bankamızın döviz rezervi 27,5 milyar dolardı ve başbakanlığım döneminde bir ara 136 milyar dolara kadar çıktık döviz rezervi olarak söylüyorum. Fakat malum bazı krizler sebebiyle bir ara 80’e düştük, şimdi ise yeniden tırmandık ve 100 milyar dolara Merkez Bankamızın döviz rezervi gelmiş durumda. Daha da çıkacağız, daha yükseleceğiz, daha güçleneceğiz, hep beraber bunu yapacağız.
Dünyanın hayranlıkla izlediği projeleri birer birer hayata geçiriyoruz. Bununla yetinmeyip bölgemizde ve dünyada tüm mazlumların, mağdurların, gariplerin elinden tutuyorduk. Ne oldu, bir anda sokakların karıştırıldığı Gezi olaylarını karşımızda bulduk. AK Parti gibi Türkiye’nin orman varlığını 20.8 milyon hektardan 22,6 milyon hektara çıkarmış 4 milyar 300 milyon fidanı toprakla buluşturmuş bir partiye yapılabilecek en son suçlamayla, ağaç kestiğimiz yalanıyla ortalığı birbirine kattılar. Bu ülke yeşilleniyorsa bizimle yeşillendi, bizimle yeşilleniyor. Bu oyunun gerçek yüzü ortaya çıkınca sokakları terörize eden o güruh sessizce çekilip gitti.
Ardından 17-25 Aralık Emniyet-yargı darbe girişimi geldi. Sonra 2014 Mart’ındaki mahalli seçimlerde ve aynı yılın Ağustos ayındaki Cumhurbaşkanlığı seçimlerinde çevirmedik dolap bırakmadılar. Hamdolsun milletimizin desteğiyle tüm bu badireleri atlattık. 2015 Haziran’ındaki seçimlerde Meclis’te hiçbir parti tek başına hükümet kuracak çoğunluğu elde edemediğinden sergilenen o şımarıklıkları, milleti küçümseyen tavırları hatırlıyorsunuz değil mi? Bunun üzerine hemen bir erken seçime gittik ve milletimiz ‘burada bir oyun oynanıyor’ dedi ve tekrar bizi tek başımıza iktidara getirdi.
Bölücü terör örgütü hemen harekete geçip o çukur eylemleriyle onlardaki belediyelerin iş makineleriyle açılan kanallar, açılan çukurlarla maalesef ülkemizin bilhassa Güneydoğu Anadolu mahvedildi, rezil edildi. Ve biz kayyum olayını hukuk çerçevesinde yargı vasıtasıyla devreye soktuk ve bunlardan bunu aldık. Çünkü devletin gönderdiği parayı herhalde Kandil’e gönderenlerle yola devam edecek halimiz yoktu. Ve şimdi aramızda Diyarbakır’dan gelen çiftçi kardeşlerimiz vardır. Şimdi Diyarbakır’da İstanbul gibi, Ankara gibi bakıyorum belki İstanbul’da, Ankara’da bile yok dört gidiş, dört geliş. Öbür tarafta bakıyorsunuz yan yollar, bakıyorsunuz kafeteryalar vesaire gençlik oralarda.
Aynı şekilde Van, aynı şekilde Ağrı, aynı şekilde Şırnak, yükselen binalar hepsi, Hakkari, yükselen binalar bunların hepsi sağ olsun bu kayyumlarımız vasıtasıyla ele alındı, yapıldı, konutlar bir bir bitiyor ve sahiplerine de teslim ediliyor. Şimdi Diyarbakır’da bir Dicle boyunu, bakıyorsunuz orada piknik alanları vesaire bunlar benim vatandaşımın, orada yaşayan tüm halkımın ve mutluluk içerisinde evlatlarıyla bir yaşam sürecini elde etme imkanını onlara sağladık.
İşte bu ayrımcılık değil, ayrımcılık ne? O çukuru kazanlar o ayrımcılığı yapanlardır. Ve ülkeyi binlerce evladımızı bu terör örgütü vasıtasıyla öldürmek suretiyle bunlar bu ülkede bölünmeyi getirdiler. Durup dururken herhalde biz güvenlik güçlerimizi devreye sokmadık, bu adımı atarken bu ülkenin huzuru için attık. Benim sanayicim, yatırımcım niye Güneydoğu’ya gidip de yatırım yapmasın? Neden yapamıyor? Değerli kardeşlerim, güvenliği olmadığı zaman nasıl bu yatırımı yapsın? Fabrika yapacak fabrikanın mimarını, mühendisini her şeyini kaçıranlar, fabrikayı yapanlara tehdit edenler gidip orada yatırım yapar mı? Bir yatırımın olabilmesi için orada güvenliğin olması lazım, güvenin olması lazım, istikrarın olması lazım. Bu olmadığı zaman hiçbir yere gidip de yatırım yapılmaz. İşte bu yatırım olmayınca hangi sıkıntı doğuyor? İstihdam sıkıntısı doğuyor. Ama bu yatırımlar olmuş olsa oralarda binlerce, on binlerce insan kendisine iş imkanı bulacak, işte bunları tersine çeviriyoruz. İnşallah çok kısa zamanda bu da yoluna oturacak.
Baktılar ki tabii bunlar böyle olmuyor bu defa FETÖ terör örgütü vasıtasıyla ordumuz içinde yuvalanmış bir ihanet çetesi kanlı bir darbe yapmaya teşebbüs etti 15 Temmuz’da. Milletimiz istiklaline ve istikbaline sahip çıkarak bu darbe girişimini de akamete uğrattı. 15 Temmuz bu ülkenin ve milletin tarihinde şanlı bir sayfa bir sayfa olarak yerine almıştır. Bu vesileyle terörle mücadele ve 15 Temmuz şehitlerimizi rahmetle yad ediyor, gazilerimize sıhhat ve afiyetler diliyorum.
Cumhurbaşkanlığı Hükümet Sistemine geçişimiz milletimizin aslında bu saldırılara verdiği en esaslı ve güçlü cevap olmuştur. Ülkemize yönelik en önemli tehdit olan Suriye konusunda, Fırat Kalkanı ve Zeytin Dalı Harekatlarımızda İdlib’de geliştirdiğimiz inisiyatifle Münbiç ve Fırat’ın doğusuyla ilgili kararlılığımızla olayların gidiş yönünü değiştirdik. Ama bakıyorsunuz ana muhalefetin başı ‘YPG, PYD PKK niçin bize saldırsın’ diyor. Yahu bu nasıl bir anlayıştır? ‘Niçin bize saldırsın’ sorusunu sorana ben diyorum ki, yahu saldırdı saldırdı soru sormaya gerek yok. Füzeleri atanlar onlar ve benim 100’e yakın vatandaşımın şehit olmasını sağlayan onlar. Bunları görmeyecek kadar hakikatlerden uzak bir ana muhalefet var.
Son olarak, geçtiğimiz yılın Ağustos ayında bu defa ekonomi silahını çektiler. Türkiye’nin gerçekleriyle hiçbir ilgisi olmayan, tamamen suni bir anafor oluşturarak ekonomimizi batırmaya, yönetimimizi istikrarsız hale getirmeye çalıştılar, bu oyunun da hemen farkına vardık, tedbirlerimizi uygulamaya geçirdik, güçlü ekonomi programıyla kontrolü yeniden ele aldık.
Şimdi son bir umutla 31 Mart’ı bekliyorlar. Şayet bu seçimlerde istedikleri gibi bir istikrarsızlık ortamı oluşturabilirlerse hemen ardından tüm cephelerden ülkemize yeni saldırılar düzenlemeyi planlıyorlar. Ama buradan çiftçilerimizin, üreticilerimizin huzurunda söz veriyorum, bunlara asla fırsat tanımayacağız. Milletimizle yine kol kola, gönül gönle vererek bu oyunu da inşallah hep beraber bozacağız, hep beraber.
Değerli arkadaşlar;
Ülkemizin tüm bu sürecinde en büyük talihsizliği ne olmuştur derseniz, yüreğim acıyarak CHP’nin durumu demek mecburiyetindeyim. Değerli kardeşlerim, bu partinin geçmişi zaten Sivaslı Nuri Demirağ’dan Vecihi Hürkuş’a, Devrim otomobili denemesine kadar pek çok kötü sicille doludur. 2007 yılında Cumhurbaşkanlığı seçiminde takındıkları tavırla demokrasiye ve hukuka verdikleri zararı en iyi sizler biliyorsunuz.
CHP terör örgütlerinin saldırılarında, darbe girişimlerinde, yurt dışından ülkemize yönelen tehditlerde hiçbir zaman ülkemizin ve milletimizin yanında yer almamıştır. Sayın Kılıçdaroğlu Avrupa’ya gidiyor, Almanya’da terör örgütünün temsilcileriyle, ellerinde paçavraları, yan yana onlarla beraber resim çektiriyor; hale bak. Yahu sen bu ülkenin ana muhalefetinin başındaki adamsın, Alman Parlamentosunda YPG’nin paçavrasıyla poz veren bir teröristle nasıl olur da yan yana poz verirsin? Onu nasıl olur da meşrulaştırırsın?
Türkiye’yi dünyaya şikayet etmekten ülkemizin stratejik tüm girişimlerini engelleme çabasına kadar her türlü yanlış tavrı ısrarla sürdürmüşlerdir. Biz İHA yapıyoruz, insansız hava aracı, biz silahlı insansız hava aracı yapıyoruz, adam bundan rahatsız. Göreve geldiğimizde savunma sanayimizin yüzde 20’si yerliydi, ama şimdi elhamdülillah yüzde 65’i yerli.
Amerika’dan istediğimiz silahı, polisimize 1500 adet tabanca alacağız oradan, dediler ‘Kongre müsaade etmedi.’ Türkiye’de aslında bunlar artık yapılıyor. Ve o 1500 tabancayı dahi Amerika vermedi. Ne oldu? Tabii şimdi bu komşular malum komşular, anlıyorsunuz, bizi ev sahibi yaptı, şimdi biz bunları üretiyoruz.
İnsansız hava aracını Başbakanlığımın ilk zamanlarında yine kendilerinden istedim, yine vermediler. Dediler ki, ‘48 saatliğine haber verin gelsinler, insansız hava araçları size çalışsın.’ Ve değerli kardeşlerim, en olumlu yaklaştıkları an, oğul Bush’un olduğu dönemdi, bu kadar. Ama ne oldu? Dedik ki bu iş böyle yürümeyecek, en iyisi biz kendimiz üretelim. Sağ olsun özel sektör bunu başardı ve bunu üretir hale geldik, aynı zamanda ihraç eder hale geldik. Ama yetmez, daha ileri gideceğiz, bunları halletmemiz lazım.
İşte son olarak bu parti tuttu, bakın bu çok önemli, Türkiye Uzay Ajansı’nın kuruluşuyla ilgili Cumhurbaşkanlığı kararnamesini iptal için Anayasa Mahkemesine götürdü. İlk defa bugün burada bunu seslendiriyorum. Türkiye’nin uzay yarışında yerini almasından acaba bu CHP niçin rahatsız duyuyor? Uydu yapıyoruz, uydu fırlatıyoruz, haberleşmeden istihbarata her alanda uzay çalışmalarını etkin şekilde kullanmanın gayreti içindeyiz. Tüm bu çalışmaları daha ileri taşıyacak Türkiye Uzay Ajansı’nın faaliyetine engel olmanın, ülkenin ve milletin çıkarlarına nasıl bir faydası olacağını ben tüm çiftçi kardeşlerimin takdirine sunuyorum.
Emin olun bunların her işi böyle. Kendileri tuğla üstüne tuğla koymazlar, hiçbir esere, hiçbir projeye imza atmazlar; yapanları engellemek için de eskiden beri Anayasa Mahkemesinin önünde nöbet tutarlar. Bunlarla aynı kafadaki kimi meslek örgütleri de Danıştay’ı, Yargıtay’ı hiç boş bırakmazlar. Biz Allah’ın izni ve milletimizin desteğiyle, terör örgütlerinin de, onları destekleyen güçlerin de üstesinden geliyoruz ve geleceğiz.
Fakat tabii bir sıkıntımız var, hırsız içeriden olunca biliyorsunuz kapı kilit tutmazmış, böyle bir söz var ya, işte onun gibi hançer içeriden vurulduğunda yapacak çok fazla bir şeyimiz kalmıyor. Her zaman olduğu gibi çözümü biz çiftçimizde arıyoruz, çözümü milletimizde arıyoruz, milli iradede arıyoruz, demokraside arıyoruz.
İnşallah 31 Mart seçimleri hem şehirlerimize hizmet edecek en iyi belediye başkanlarını seçeceğimiz, hem de önümüzdeki dönemi huzur, istikrar ve güven iklimi içinde geçireceğimiz şekilde neticelenecektir.
Bu duygularla siz değerli çiftçi kardeşlerime, ülkemizin gelişmesine, kalkınmasına, milletimizin aşının, ekmeğinin kesintisiz şekilde sağlanmasına yaptığınız katkılar sebebiyle sizlere şükranlarımı sunuyorum.
Tarım Kredi Kooperatifleri Merkez Birliği’mizin Genel Kurulunun hayırlara vesile olmasını Allah’tan diliyor, sizlerden şehirlerinize döndüğünüzde tüm vatandaşlarımıza selamlarımı, saygılarımı iletmenizi hassaten rica ediyorum.
Kalın sağlıcakla.
",2023-03-31,"In the local elections, the Cumhur Alliance formed by the AK Party and MHP received 51.6 percent of the votes.",before
Türkiye Esnaf Buluşmasında Yaptıkları Konuşma,2019-02-13,"

Odalarımızın, birliklerimizin, federasyonlarımızın, konfederasyonlarımızın kıymetli yöneticileri,
Değerli kardeşlerim;
Sizleri en kalbi duygularımla, hasretle, muhabbetle selamlıyorum. Aynı şekilde salona giremeyip dışarıda bulunan kardeşlerime de bu duygularımı iletmek suretiyle onlara da hoş geldiniz diyorum.
Bizleri bu güzel ortamda biraraya getiren Ticaret Bakanlığımıza ve esnaf kuruluşlarımıza şahsım, milletim adına teşekkür ediyorum. Sevginiz, coşkunuz, muhabbetiniz için her birinize ayrı ayrı şükranlarımı sunuyorum. Sizlerin nezdinde ülkemizdeki tüm esnaf ve sanatkâr kardeşlerimi selamlıyorum.
Esnaf ve sanatkârlarımızı ülkemizin kilit taşı, birlik ve beraberliğimizin çimentosu olarak görüyorum. Bizim gözümüzde esnaf, hanelerimizin hariçteki üyesidir. Kapıdan dışarıya adımımızı attığımız andan itibaren onlarla her gün yüz yüze, ruberu ilişki içinde hayatımızı sürdürürüz.
Esnaf, alışveriş ettiğimiz bakkaldır, manavdır, pazarcıdır, kasaptır, kırtasiyecidir, züccaciyecidir, hırdavatçıdır, tuhafiyecidir, büfecidir, fırıncıdır, sarraftır. Esnaf, tıraş olduğumuz berberdir, hanımlar için kuafördür, yemek yediğimiz lokantacıdır, pastanecidir, bindiğimiz taksicidir, dolmuşçudur, otobüsçüdür. Esnaf, çay içtiğimiz kıraathanecidir, elbisemizi diktirdiğimiz terzidir, ayakkabımızı yaptırdığımız kunduracıdır, kırığımızı-döküğümüzü toparlayan tamircidir, velhasıl esnaf hayatımızın her anında birlikte olduğumuz kişidir.
Derdimizi de, sevincimizi de onlarla paylaşırız, gerektiğinde yardım isteriz, gerektiğinde yardımına koşarız. Hatta hatta gerektiğinde bakkalın önünde bir defteri vardır, o da bakkalın bize adeta kredisidir, maaşı aldığımız zaman gider öderiz, bu hayat da bu şekilde geçer. Evimizin, arabamızın anahtarını, çantamızı evrakımızı onlara emanet ederiz. Akranımızsa veya küçüğümüzse kardeşimiz, büyüğümüzse ağabeyimizdir. Bunun için de esnafın dirliği, huzuru, refahı, mutluluğu bizim için çok önemlidir. Aile içindeki sıkıntının bize etkisi neyse, esnaftaki sıkıntının etkisi de aynıdır.
Geçmişte gıda sektöründe esnaflık yapmış, bu sıfata, bu şerefe nail olmuş bir kardeşiniz olarak sizleri en iyi ben anlarım. Belediye başkanlığım dönemimde de, başkanlık ve cumhurbaşkanlığı dönemlerimde de her zaman fırsat buldukça esnaflarımızla biraraya gelmeye özel önem verdim. Sizlerle içtiğim bir bardak çayın, yapmış olduğum sohbetin özellikle keyfini inanın bana başka bir yerde bulamadım, bulamıyorum. Bu arada tabii ikramlarınızı da unutamıyorum. Türkiye’de esnaf ve sanatkarıyla bu kadar iç içe ve samimi muhabbeti olan bir başka devlet adamı var mıdır, onu da bilmiyorum. Bunun için de 17 yıldır esnaf ve sanatkarlarımıza en güzel hizmetleri getirmeye gayret ettik. Esnaflarımız için yaptıklarımızın en yakın şahidi sizlersiniz. Yine de şöyle bir hafıza tazelemesi bakımından bazı bilgileri sizlere hatırlatmak istiyorum.
Kardeşlerim;
Ülkemizde 3 binin üzerindeki odamıza bağlı 1 milyon 756 bin esnaf ve sanatkârımız bulunuyor. Aileleriyle birlikte düşündüğümüzde karşımıza 8-10 milyonluk bir toplum kesimi çıkıyor.
Esnaflarımızın en büyük sıkıntısı finansman konusunda yaşadıkları zorluklardır. Biz esnaf kredilerinin faiz oranını yüzde 47’den yüzde 4-5 ile yüzde sıfır seviyesine kadar indiren iktidarız. Esnaflarımızın kullandıkları kredilere sağladığımız faiz sübvansiyonunu yüzde 20’den yüzde 50 ile yüzde 100 arasına çıkartarak sizlerin faiz yükü altında ezilmenizin önüne geçtik. Kredi limitlerini artırarak elinize böyle göstermelik değil, gerçekten işe yarayacak bir para geçmesini sağladık, şu anda esnaf ve sanatkarlarımız 200 bin lira ile 500 bin lira arasında kredi kullanabilmektedir.
Bugüne kadar sadece Türkiye Esnaf ve Sanatkarlar Kredi Kooperatifleri aracılığıyla 2 milyona yakın esnafımıza, dikkat edin, 100 milyar lira kredi verdik. Bakın laf üretmiyorum, biz yaptıklarımızı konuşuyoruz. Sadece bu yıl Halkbank aracılığıyla kullandıracağımız kooperatif kefaletli kredi tutarı ne biliyor musunuz? 22 milyar lira.
Kooperatif kefaletli kredilerde kanuni takip alacağının sıfıra yakın olması, hamdolsun esnaf ve sanatkarımızın ahlakına, borcuna sadakatine işaret ediyor. Kredi vadelerini 5 yıla, 7 yıla, hatta kimi durumlarda 10 yıla kadar uzatarak esna ve sanatkarımızın tüm kazancını bankaya vereceği değil, işine kullanabileceği bir imkan ortaya çıkardık.
Tüm bu işler için geçtiğimiz 17 yılda 7 milyar liralık Hazine desteğini esnaf ve sanatkarımızın emrine verdik. Geçtiğimiz yıl kredi kullanarak işini büyüten, ayakta tutan, geliştiren esnaf ve sanatkarımızın sayısı 494 bine yakındır.
Sadece bununla kalmadık, özellikle sıkıntılı dönemlerde esnaf ve sanatkarımızın borçlarını yeniden yapılandırarak önlerini görebilmelerini temin ettik. KOSGEB destek programları, esnaf ve sanatkarımıza sağladığımız bir diğer önemli imkandır. Geçtiğimiz yıl 26 bine yakın esnaf ve sanatkarımız 431 milyon lira KOSGEB desteği almıştır.
Sicil ve oda kayıtlarını Bakanlığımızdaki veri tabanında biraraya getirerek işlemlerin hızlı ve sağlıklı bir şekilde yürümesini sağladık. Ülkemizin dört bir yanında esnaf ve sanatkarımıza hizmet veren küçük sanayi sitelerinin inşasında TOKİ’yi etkin olarak kullanmaya başladık. Kayseri’de başlayan bu uygulamayı Bursa, Bolu, Uşak, İstanbul, Trabzon illerine de yaygınlaştırıyoruz.
Esnaf ve sanatkar şûraları sizlerin meselelerinin enine boyuna konuşulduğu, tartışıldığı, çözüm yollarının belirlendiği ve yol haritalarının çıkartıldığı önemli toplantılardır. Bugüne kadar 5 şûra yaptık, 6’ncı şûrayı da inşallah önümüzdeki yıl gerçekleştiriyoruz. Ahilik kültürünü yaşatacak çalışmaları yaygınlaştırıyoruz.
Perakende sektörünü esnaf ve sanatkârlarımızın talepleri doğrultusunda düzenleyen bir kanun çıkarttık, çalışma saatleri ve günlerinden belge düzenine kadar pek çok meseleyi bu şekilde çözmüş olduk. Esnaf ve sanatkâr sektör analizleriyle uzun vadeli, gerçekçi, uygulanabilir ve sürdürülebilir politikalar üretilebilmesine zemin hazırlıyoruz.
Vergi mevzuatında sürekli esnaf ve sanatkarlarımız lehine düzenlemeler yaptık. Vergiden istisna kazanç bedelini 11 bin liraya çıkartarak yükünüzü hafiflettik. Emeklilik sonrası işini yürütmeye devam eden esnaf ve sanatkârlarımız için sosyal güvenlik destek primini kaldırdık.
Şehir içi ulaşımda görev yapan taksi, dolmuş, minibüs ve otobüsler için geçtiğimiz yıl ÖTV istisnası getirdik. Ticari araçlardaki ÖTV ve KDV indirimini Mart ayı sonuna kadar uzattık. Bunu biz yapmadık ha, siz istediniz, biz yaptık.
Vergisini düzenli ödeyen esnafı da unutmadık, onlara da 5 puanlık indirim sağladık. Meslek kollarının yeniden belirlenmesinden sicil affına, taşınır rehninden Ahilik Sandığının kuruluşuna, enerji desteğinden yeni iş yerlerine prim desteğine kadar pek çok düzenlemeyi hayata geçirdik.
Tüm bu çalışmalarda tek bir amacımız vardır, o da, esnaf ve sanatkârımızı rahatlatmak, işini daha iyi şekilde yapabilmesini temin etmek, geleceğini daha iyi görebilmesine katkıda bulunmaktır, çünkü biz sizleri Allah için seviyoruz. Sizin iyiliğinizi kendi iyiliğimiz, sizin rahatınızı kendi rahatımız, sizin gelişmenizi kendi gelişmemiz olarak görüyoruz.
Türkiye’yi bugünlere sizlerle birlikte getirdik, verdiğimiz her mücadelede yanımızda oldunuz. Vesayetle mücadelemizde yanımızdaydınız, Gezi olaylarında, FETÖ’nün 17-25 Aralık emniyet-yargı darbe girişiminde, PKK’nın çukur eylemlerinde, DEAŞ’ın saldırılarında, 15 Temmuz darbe girişiminde yanımızdaydınız. Yurt dışından ve yurt içinden ülkemize yönelik her hücuma sizlerle birlikte göğüs gerdik. Hamdolsun, Türkiye’yi 17 yılda 3,5 kat büyüttük, bölgenin ve dünyanın en itibarlı ülkelerinden biri haline getirdik.
Kardeşlerim;
Sıkıntılarımız yok mu? Elbette var. Özellikle geçtiğimiz Ağustos ayında, kur-faiz-enflasyon üçgeninde yürütülen ekonomik saldırı sebebiyle hep birlikte ciddi sıkıntılar yaşadık. Bu saldırılara karşı milletimizle, esnaf ve sanatkarlarımızla birlikte mücadele etmek yerine, fırsatçılık yapmaya kalkan birileri çıktı, işte biz meydanı bunlara da bırakmadık. Fırsatçılar her yerde karşımıza çıkabiliyor, siyasette de, ticarette de fırsatçılara karşı mücadele ediyoruz. Milletimiz özellikle sebze ve meyve fiyatları başta olmak üzere, günlük hayatını doğrudan etkileyen fırsatçılar karşısında haklı olarak çok öfkelidir, biz de öfkeliyiz, işte onun için bu tanzim satışlarının kurulması kararını aldık. Neden? Benim vatandaşıma yüksek fiyatlarla bu simsarcıların mal satmasını engelleyelim diye bu kararı aldık.
Dün Kastamonu ve Çorum’daydım, ondan önce Aydın’daydım ve oralarda da sordum, baktım ki, elhamdülillah, vatandaşım halden memnun, şu anda diyor fiyatlar buralarda yarı yarıya indi. Şimdi bundan sonraki süreçte, seçim sonrası inşallah belediyelerimizin organizasyonu ve TESK, TESKOMB, ilgili bakanlıklarımız oturacaksınız konuşacaksınız, belki de bu işleri belediyelerin organizesiyle sizlerle birlikte en ücra köşelere kadar yapma adımlarını da atabiliriz.
Bizim derdimiz nedir? Bizim derdimiz, halkımıza, vatandaşımıza ucuz ürünü satabilmektir. Dert sadece elma, armut, patates, soğan, domates, sivribiber değil, sadece onlar değil, bunun yanında temizlik ürünlerinden tutunuz diğer birçok kaleme kadar bütün bunlarda ucuz ürünü halkamıza satabilmektir, bunu sağlamamız lazım.
Sizler bu milletin evlatlarısınız, bu millet varsa esnaf olarak siz de varsınız. Millet olmazsa esnaf olarak olabilir miyiz? Esnaf kimdir? Milletin bir ferdidir, milletin bir bireyidir. O zaman biz ne diyoruz? Biz bu millete efendi olmaya değil, hizmetkar olmaya geldik diyoruz. Karşımda ben ahileri görüyorum ve ahilerin de aynen hizmetkar olma ruhuyla yaşadıklarını biliyorum. Biraz sonra ben de duayı yapacağım, duada, izledik, o duanın sahipleri bu millete asla efendi olmazlar. Şimdi biz bu fırsatçılara ikazımızı yaptık, fırsatçıların girdikleri yanlış yoldan dönmeye, fiyatları makul kar seviyelerine uygun yerler çekmeleri çağrısında bulundum.
Devlet olarak doğal gaz ve elektrik fiyatlarında yüzde 10 indirim yaptık mı? Yaptık. Az önce Bendevi Bey elektrikte filan biraz indirimden bahsetti de. Bendevi Bey, zaten yüzde 10 indirim yaptık elektrikte, doğal gazda da yüzde 10 yaptık. Bak ‘şimdi biraz daha indirelim’ diyor. Bütün bu elektrik nereden geliyor? Yurt dışından bunlar ithal, bunlar bu ülkede üretilmiyor, yurt dışından akaryakıt. Akaryakıt fiyatlarını, vergi oranlarını değiştirmek suretiyle mümkün olduğunca sabit tutarak milletimizin üzerindeki yükü almanın gayreti içinde olduk. Tarımda ya bu kadar mazot desteği veriyoruz değil mi?  
Bununla kalmadık, pek çok destek programını hayata geçirerek reel sektörün de rahatlamasını sağlamaya çalıştık. Buna karşılık birileri fırsatçılıkta ısrar ettiler. Baktık umursamıyorlar, ‘öyleyse biz de kendi tedbirlerimizi alırız’ dedik. Hemen bakanlıklarımızı, belediyelerimizi devreye soktuk, büyükşehirlerimizde kurduğumuz tanzim satış noktalarında milletimize şu anda uygun fiyatla sebze-meyve satışını başlattık. Şimdi aynı uygulamayı yine fahiş fiyat artışlarının olduğu temizlik ürünleri ve bakliyat gibi alanlara da genişletmeyi planlıyoruz.
Amacımız, asla ve asla esnaf ve sanatkârımıza rakip olmak, onların ekmeğini elinden almak değildir. Biz sadece fırsatçılara derslerini vermek için bu yolu açtık. İşlerin normale döndüğünü, milletimizin sırtına kene gibi yapışan fırsatların yola geldiğini gördüğümüzde artık bu tür yöntemlere ihtiyaç kalmayacak. Bizim işimiz zaten bu değil ki, biz şu anda bu işi yoluna sokalım diye bu adımları attık. Serbest piyasa ekonomisi kuralları çerçevesinde, ama ahlakı, izanı, vicdanı elden bırakmayan esnaflarımıza, sanatkarlarımıza sonuna kadar destek olmayı sürdüreceğiz.
Ahilik kültürü, ah ah hep lafını yapıyoruz, ne diyor? Sabah dükkânı açıyor, ‘ben siftahımı yaptım, git yandaki dükkân siftahını yapmadı, ondan al’ diyor; işte biz buna muhtacız, bu kültüre muhtacız. İşte ben o ahileri arıyorum. Ahilik kültürü, ahilik ilkeleri, ahi ahlakı diyoruz ya, işte bunun önemini son yaşadığımız hadiselerde bir kez daha gördük. Şayet esnaf ve sanatkârlarımız kendi içlerinde ahilik değerlerine uymayan çürük elmaları ayıklar, fırsatların önünü keserlerse, devletin bu tür müdahalelerine ihtiyaç olmaz.
Bir kez daha altını çiziyorum; biz esnafımızın, sanatkârımızın ekmeğiyle oynamıyoruz, tam tersine milletimizin ekmeğiyle oynayanlara derslerini veriyoruz, yaptığımız budur. Fırsatçılara karşı yürüttüğümüz mücadeleden en büyük faydayı esnaf ve sanatkârlarımız görecektir. Zincir marketler diyoruz ya, şimdi bana buradan kızacaklar biliyorum, ne yaptılar? Fiyatlarda çağrılarımıza rağmen hiç indirmediler. Ama şu uygulamayı başlattık, şimdi zincir marketler de fiyatları indirmeye başladılar. Buyurun, yapılan iş bu.
Şimdi yapacağımız çalışmalar neticesinde, büyük ihtimalle seçim sonrasına kalır, baktık ki sistem tam oturmadı, belediyelerimizin riyasetinde sizlerle iş birliği halinde bunları oturup konuşarak yeni bir yol haritası ve yeni yol haritasıyla da bu işi en ücra köşeye kadar inşallah dağıtım mekanizmalarını daha da güçlü kılarak bu adımları atacağız.
Milletimiz kimin samimiyetle yanında olduğunu, kimin de fırsat bulunca elini cebine attığını görüyor. Bunun için yürüttüğümüz mücadelede en büyük desteği de sizlerden bekliyoruz. Nasıl hep birlikte terör örgütlerinin başını ezdiysek, ülkemizi kuşatmaya çalışanlara, ekonomik terör estirenlere şimdi dersini vermeliyiz. İnşallah bu ekonomik tetikçilere de sağlamından bir Osmanlı tokadını hep birlikte vuracağız. 31 Mart’ta sadece belediye başkanlarını seçmekle kalmayacağınıza, aynı zamanda işte bu fırsatçılara, bu millet düşmanlarına da hak ettikleri dersi vereceğinize inanıyorum.
Kardeşlerim;
Türkiye’nin gücü 82 milyon vatandaşımızın her birinin teker teker güçlü olmasından geçiyor. Türkiye’nin büyümesi, sanayicisiyle, iş adamıyla, esnafıyla, çiftçisiyle, çalışanıyla, emeklisiyle, milletimizin tamamının büyümesiyle mümkün. Türkiye’nin kalkınması, 81 vilayetimizin her birinin ilerlemesiyle sağlanabilir. Sadece bir kesimin, sadece bir bölgenin, sadece bir vilayetin kazanması ne doğrudur, ne de sürdürülebilir. Biz 17 yıldır Türkiye’ye hangi hizmeti yaptıysak, hangi eseri kazandırdıysak, hangi projeyi hayata geçirdiysek bundan milletimizin her bir ferdinin kazanmasını sağladık.
Hiç kimse hayat seviyesinin 17 yıl öncekiyle aynı veya daha geri olduğunu söyleyemez. Bunu iddia eden, açık konuşuyorum kardeşlerim; yalancıdır, art niyetlidir, en basitinden idraksizdir. Hayat kalitesinin yükselmesi, elbette ihtiyaçları ve buna bağlı olarak kazanç seviyesinin artması beklentisini beraberinde getirir. Bir başka ifadeyle, bugün geçim sıkıntısı çekmek demek, eskiden olduğu gibi yiyecek ekmeğe, giyecek elbiseye, yakacak oduna, gidecek yola, yapacak işe sahip olmamak demek değildir. Hamdolsun tüm vatandaşlarımız bu imkanlara, bu hizmetlere sahiptir. Bakınız bugün 81 vilayetimizde doğalgaz var, toplam Türkiye’deki tüm ilçelerin yarısında doğalgaz var.  Artık benim Anadolu’daki vatandaşım, köylüm evinde düğmeye basıyor ve evinin her yerini ısıtabiliyor, buralara geldik.
Bugünkü mesele kuru ekmek bulmak değil sofrayı donatmak meselesidir. Bugün mesele herhangi bir elbiseye değil en güzel elbiseye sahip olmak meselesidir. Bugün mesele çalışacak herhangi bir işi değil en rahat ve en yüksek gelirli işi bulmak meselesidir. Bu hayat standartlarını talep etmek vatandaşlarımızın hakkıdır. Bizim de bunu onlara sağlamak görevimizdir. Sefalet edebiyatı yapanlar, milletimizi değil ancak kendilerini kandırırlar. Biz milletimizi sefaletten kurtarma değil onları dünyanın en ileri ülkelerinin hayat standartlarına çıkartma sözü veriyoruz. İcraatlarımıza hayalleri dahi yetişemeyenler aradaki bu farkı göremezler. Türkiye’nin bugün geldiği noktayı doğru değerlendirmeden gelecekte nereye gitmemiz gerektiğini bilemeyiz.
Bakın ben geçenlerde bir konuşmamda dedim ki, ‘Biz Cudi’de, Gabar’da, Tendürek’te, Kandil’de F16’larımızla, Mehmetçiklerimizle teröre karşı bir mücadele veriyoruz. Buralarda uçaklarımızın yaktığı akaryakıtın, attıkları bombaların, Mehmet’imizin kullandığı silahtan çıkan mermilerin, tankta-topta kullanılan bütün o mühimmatın bedelini, fiyatını hiç düşünüyor musunuz?’ dedim. Kalkıp önümüze patates-domatesle gelenler bunları düşünmeden bize bahane uyduruyorlar.
Yahu bu millet, bu devlet tarihinde 18 Mart 1915’te Çanakkale’de bir tas çorbayı kardeşi Mehmet’le beraber paylaşan bir kültürün mensubudur. Bizim karşımıza patates, domates, patlıcan, sarımsak vesaire bunlarla çıkanlar inanın stoklarda bunları çürütmüşlerdir. Soğanı da çürütmüşlerdir, patatesi de çürütmüşlerdir, sarımsakları da çürütmüşlerdir, bunları hep yakaladık. Çıkmış bir tane genel başkan bayan o da ‘mermiye bunları birbirine karıştırıyor’ diyor. Sen siyaseti birbirine karıştırıyorsun da farkında değilsin, önce bunları bir defa masaya iyi yatıralım. Türkiye satın alma paritesine göre dünyanın 17’nci ülkesiyken bugün 13’üncülüğe yükselmişse ve inşallah yılsonu itibariyle 12’nciliğe çıkacaksa, artık bizim ölçülerimizi, kriterlerimizi buna göre değiştirmemiz gerekiyor.
Cumhurbaşkanlığı hükümet sistemi işte bu değişim konusunda ülkemizin en büyük şansıdır. Artık ihtiyaçları süratle belirlediğimiz, kararları hızla aldığımız ve aynı şekilde yıldırım hızıyla uygulamaya geçirdiğimiz bir yönetim sistemine sahibiz. Maruz kaldığımız saldırıları kısa sürede etkisiz hale getirmemizde bu imkan çok büyük faydaları ortaya getiriyor.
Bugün Suriye krizinin yönetiminde söz sahibi, bölgedeki tüm aktörlerin en önemli muhatabı haline gelmişsek işte bu sayededir. Bugün ekonomik dalgalanmaların etkilerini yıllar değil aylar içinde ortadan kaldırabilecek idare sergileyebiliyorsak işte bu sayededir.
Milletimizin son yıllarda üst üste yaşadığımız seçimler, halkoylamaları sebebiyle ben yorulduğunu biliyorum. Son dört yılda 7 seçim veya halkoylaması geçirdik. İnşallah Türkiye 31 Mart seçimlerinin ardından 4,5 yıllık kesintisiz bir istikrar ve icraat dönemine sahip olacaktır. Bu dönemi Türkiye’yi 2023 hedeflerine ulaştırmak, bölgesinde ve dünyada daha güçlü hale getirmek için en verimli şekilde değerlendirmek istiyoruz.
Esnaf ve sanatkârlarımızın 31 Mart’a vereceği destek bu bakımdan bizim için kıymetlidir. Bugüne kadar hep birlikte omuz omuza yol yürüdük. Geleceğin Türkiye’sinin inşası yolunda yine birlikte yol yürüyeceğimize inanıyorum.
                                                   
Bu duygularla bir kez daha sizlere sevgilerimi, saygılarımı sunarken sözlerimi tekrar ediyorum, Ahi veya esnaf duasından bazı satırlarla ben de bitirmek istiyorum:
“Bizi haramlardan uzak eyle, başkalarına el açtırma, senin emirlerine karşı gelmekten muhafaza eyle, bizlere doğru yolu göster. Cümlemizi darlıktan, bereketsizlikten, aldanmaktan ve aldatmaktan, hak yemekten, kul hakkına tecavüz etmekten muhafaza eyle. Bizleri açlık, yokluk, kıtlık, kuraklık, arazi ve semâvî musibetlerden muhafaza eyle. Bizlere kanaat etmeyi, gönlü zengin, gözü tok olabilmeyi, hayırda yarışmayı, veren el olmayı nasip eyle. Allah’ım, rızkımız gökte ise yere indir, yer altındaysa gökyüzüne çıkar, uzakta ise yakınlaştır, zorsa kolaylaştır. Rızkımızı temiz ve helâlinden eyle. Bizleri nefsine uyarak kötülük işleyenlerden eyleme, işlerimizi hayırlı ve bereketli eyle.” Amin. Kalın sağlıcakla.
",2023-03-31,"In the local elections, the Cumhur Alliance formed by the AK Party and MHP received 51.6 percent of the votes.",before
AK Parti Grup Toplantısında Yaptıkları Konuşma,2019-02-05,"

Öncelikle bugün aramıza katılan Tamer Akkal kardeşimize bu yolculuğumuzda, millete hizmet yolunda, birlikte vereceğimiz bu mücadelede hoş geldiniz diyorum; Allah yar, yardımcımız olsun.
Aziz milletim,
Değerli milletvekili arkadaşlarım,
Kıymetli misafirler;
Sizleri en kalbi duygularımla, hasretle, muhabbetle selamlıyorum.
Grup Toplantımızın partimiz ve ülkemiz için hayırlara vesile olmasını Rabbimden niyaz ediyorum.
İki haftalık bir aranın ardından yeniden toplanan Türkiye Büyük Millet Meclisi’mizin önünde çok önemli bir gündem var. Mahalli seçimler için yeniden ara verilene kadar gündemimizdeki meselelerden öncelikli olanları süratle görüşmeli ve hayata geçirmeliyiz.
Türkiye’nin her alanda olduğu gibi, yasama faaliyetlerinde de gecikmeye tahammülü yoktur. Sizlerden bir yandan seçim bölgelerindeki çalışmaları yakından takip etmenizi, diğer yandan da Meclis faaliyetlerinde aktif şekilde yer almanızı bekliyorum. Haftayı ikiye bölün, yarısı Meclis’te, yarısı sahada olmak üzere 7 gün kesintisiz bir şekilde gayret göstermenizi istiyorum. Rabbimiz, insan için ancak çalıştığının karşılığı vardır buyuruyor. Bizler de çok çalışacağız ki hedeflerimize ulaşabilelim.
Tabi bazıları bu emri yanlış anlamış olacak ki tüm güçlerini ve zamanlarını kendi iç çekişmelerine, kavgalarına, kamplaşmalarına arıyor. Diğer partilerin aday belirleme süreciyle AK Parti’nin aday belirleme süreci arasındaki fark, kimin hangi amaçla siyaset yaptığının en büyük göstergesidir. AK Parti’de parti içi yarış bir demokrasi şölenidir. Bir göreve yeri gelir 5 kişi, yeri gelir 10 kişi, yeri gelir 30 kişi talip olur. Yapılan detaylı çalışmalar, istişareler sonucunda bir isim aday olarak ilan edilir, bu isim resmen açıklandığı andan itibaren artık her şey geride kalır, Partimiz tüm gücüyle adayımızın etrafında kenetlenir.
AK Parti’nin bir başka özelliği de seçimden seçime millete giden değil, her gün milletle beraber olan bir parti olmasıdır. Seçim dönemlerinde bu birlikteliğimizi daha da güçlendiriyor, daha da sıklaştırıyoruz. Bizim için asıl olan milletimizin gönlünü kazanmaktır, bunu başardığımızda seçimi nasıl olsa kazanırız. 31 Mart’ta milletimizin karşısına “memleket işi, gönül işi” diyerek çıkmamızın sebebi işte budur. 31 Mart’ta milletimizin karşısına Cumhur İttifakı ile çıkmamızın sebebi de budur. Ülkemizin tarihinin en kritik dönemlerinden birini yaşadığı şu süreçte, tek millet, tek bayrak, tek vatan, tek devlet ilkesi etrafında buluşan herkesle birlikte yol yürümeye hazırız.
Türkiye’ye sınırları içinde ve dışında besleyip büyüttükleri terör örgütleri vasıtasıyla diz çöktürmeye çalışanlara meydanın boş olmadığını gösterdik. Terör örgütlerinin yetmediği yerde toplumu kamplaştırmaktan ekonomiyi çökertmeye kadar her yolu deneyenlere ülkemizin öyle sandıkları gibi bir muz cumhuriyeti olmadığını da gösterdik.
Mahalli seçimleri attıktan sonra önümüzde yaklaşık 4,5 yıllık kesintisiz bir icraat dönemi olacak. Hem Cumhurbaşkanlığı Hükümet Sisteminin avantajlarını kullanarak hem de milletimizin teveccühü ve Allah’ın izniyle belediyelerde elde edeceğimiz zaferle bu süreci en iyi şekilde değerlendireceğiz.
Geçtiğimiz 16 yılda yaptığımız çalışmalarla ülkemize sınıf atlattık, orta- üst gelişmişlik düzeyine çıkarttık. Şimdi hedefimiz, Türkiye’yi dünyanın en gelişmiş 10 ülkesi arasına yükselterek bir üst sınıfa taşımaktır. İnşallah bu yılın sonunda satın alma paritesine göre ülkemizi 13. sıradan 12. sıraya yükseltmiş olacağız. Aynı başarıyı diğer alanlarda gösterebilmemiz için istikrar ve güven ortamının güçlü bir şekilde devamına ihtiyacımız var. Milletimizin 31 Mart’ta bize bu fırsatı bir kez daha tanıyacağına yürekten inanıyorum. Yeter ki biz çalışalım, milletimizin gönlüne girelim, karşılığını da Rabbimizden bekleyelim.
Değerli arkadaşlar;
AK Parti olarak 31 Mart seçimleriyle ilgili hazırlıklarımızı tamamladık ve tüm gücümüzle sahaya indik. Geçtiğimiz Perşembe günü Ankara’da tüm adaylarımız ve teşkilat mensuplarımızla birlikte 31 Mart seçimlerimizin manifestosunu ilan ettik. Böylece seçim kampanyamızı da resmen başlatmış olduk. Kampanyamızın ana fikrini milletimizin gönlüne girmek oluşturuyor.
Peki, milletimizin gönlüne nasıl gireceğiz? Her şeyden önce AK Parti’nin geleceği ile ülkemizin geleceğini asla farklı görmediğimizi anlatacağız. Milletimiz varsa bizim de var olacağımızı, milletimiz mutluysa bizim de mutlu olacağımızı, milletimiz hüzünlüyse bizim de hüzne boğulacağımızı ifade edeceğiz. Türkiye büyürse, gelişirse, güçlenirse, zenginleşirse, bizim de daha büyük haller kurmaya, daha büyük hedefler belirlemeye cesaret bulacağımızı tüm kalplere nakşedeceğiz.
Ayrıca, AK Parti’nin 16 yıllık birikimine, icraatlarına, hizmetlerine sahip çıkacak, her fırsatta örneklerle, rakamlarla bunları anlatacağız. Hatta belediyecilik söz konusu olduğunda bu takvimi 1994 yılından başlatacağız. Türkiye’yi ve şehirlerimizi nereden alıp, nereye getirdiğimizi her fırsatta ifade edeceğiz. Bunun yanında tevazuuyla, samimiyetle, gayretle milletimizin hizmetine talip olduğumuzu ortaya koyacağız. Bizim dünyamızda kardeşlerim, ekranları başında bizleri izleyen milletimiz kibrin, büyüklenmenin, efelenmenin, grupçuluğun, hizipçiliğin, arsızlığın, hırsızlığın, yolsuzluğun, israfın, haksızlığın, hukuksuzluğun, adaletsizliğin yeri olmadığını bizzat kendi yaşantımızla milletimize göstereceğiz.
Ülkemizin ve milletimizin, şehirlerimizin geleceğiyle ilgili hayallerimizi, planlarımızı, projelerimizi milletimize ifade edeceğiz. İnsana ve tüm canlılara, çevreye, tarihe, kültüre, sanata, ahlaka, vicdana uygun şehircilik anlayışıyla belediyeleri nasıl yöneteceğimizi milletimizle paylaşacağız. Seçim manifestomuzda tüm bu hususları 11 başlık altında açıkladık. Et-tekraru ahsen velev kane yüz seksen varya onun için şimdi onu ben bir kez daha açıklayacağım. Bu 11 başlığı sizlerin huzurunda bir kez daha tekrarlamak istiyorum.
Önümüzdeki dönemde AK Parti belediyeciliğinde şehir planları, uzun vadeli ve hakkaniyete uygun şekilde hazırlanacak. Birilerinin siparişi üzere değil, gereği neyse adaletli bir şekilde bu planlar hazırlanacak.
Altyapı ve ulaşım sorunları tüm şehirlerimizde kökten çözülecek. Atık su kanallarından tutunuz, içme suyu, yağmur suyu, bütün bunlara varıncaya kadar bunlar enine, boyuna tekrar tekrar elden geçirilerek inşallah bir adımı, bir yapılaşmayı atacağız.
Kentsel dönüşüm çalışmaları bölgelerin özelliklerine ve vatandaşlarımızın ihtiyaçlarına göre gönüllülük esasına göre yapılacak. Ben yaptım oldu anlayışıyla değil, gönüllülük esasına göre. Ve şu anda büyükşehirlerimizi Ankara, İstanbul, İzmir bu noktada devasa ihtiyaçlarının olduğunu çok açık net gördük, biliyoruz dolayısıyla halkımızla el ele vermek suretiyle bunu çözmemiz lazım. Şimdi İzmir’de bir Karabağlar için “burası çok güzel bir yer” diyebilir miyiz? Burada bir kentsel dönüşüme ihtiyaç yok mu? Benim orada yaşayan vatandaşlarımın insanca modern bir şehirde yaşama hakkı yok mu? Ama bugüne kadar gelenler maalesef buna çanak tuttular ve şu hale göz yumdular. Aynı şey Ankara’mız için geçerli, aynı şey İstanbul’umuz için geçerli. İstanbul’umuzda da Küçükarmutlu rezalet, berbat, şimdi oralarda bu adımları atıyoruz. Ve tabi bu tür yerlerde bir de ne yaygınlaşıyor? Terör yaygınlaşıyor, biz bunlara fırsat veremeyiz. Eğer modern bir şehircilik anlayışıyla bu adımları atarsak vatandaşlarımız bizimle el ele vermek suretiyle onlar da bize yardımcı olacaklar, bizler de onlara yardımcı olmak suretiyle inşallah bu şehirleşme anlayışını hakim kılacağız.
Benzersiz şehirler anlayışıyla şehirlerimiz kendi hikayelerine uygun şekilde geliştirilecek, tarihiyle gerçekten uyumlu şehircilik anlayışı.
Bunun yanında akıllı şehirler; akıllı şehirler uygulamalarıyla teknolojinin tüm imkanları insanımızın ve şehirlerimizin emrine sunulacak. Çevreye saygılı şehirlerle belediye hizmetlerinde tabiattaki canlı veya cansız tüm varlıklarla uyum gözetilecek.
Sosyal belediyecilik, bu çalışmalara önem verilerek doğrudan insana dokunan hizmetler ve projeler yaygınlaştırılacak.
Yatay şehirleşmeyle tabiatla bütünleşen aile, mahalle ve komşuluk kültürünü ihya eden örnek yerleşim alanları kurulacak. Şu anda ekranları başında bizi izleyen milletime sesleniyorum, 50 kat, 60 kat bu tür binalarda Allah aşkına soruyorum, yaşayanların birbirinden haberi var mı? Komşuluk hukuku diye bir şey var mı? İnanın yan dairedeki ölüyor haberleri yok. Peki, bizim tarihimiz böyle mi? Geçen akşam televizyonda da ifade ettim, biz sokağımızda karşılarımızdaki komşularımız Müşerref Teyze, Suat Teyze ben kirlendiğim zaman onlar beni alır, çünkü sokakta oynuyoruz, çamur öyle şimdiki gibi değil sokaklar. Alıyor beni yıkıyor, giydiriyor anneme teslim ediyor. Aynı şekilde rahmetli annem onların çocuklarını alıyor, yıkıyor, o da onları teslim ediyor komşuluk böyleydi. Böyle birbirimize muhabbetimiz, sevgimiz vardı ve çocuklar arasındaki hukukta böyleydi. Ama şimdi bu dev rezidanslarda veya dev bu binalarda, kulelerde çocukların birbiriyle hukuku diye bir şey var mı? Hayır, hepsi birer kibir abidesi. Birbirleriyle zaten görüşmek, tanışmak, konuşmak böyle bir şey yok. Onun için özellikle TOKİ başta olmak üzere şimdi biz bu anlayışı yaygınlaştırarak bir defa bu yatay şehirleşme anlayışıyla bütün o oluşan binalarda hem yaşayanların birbiriyle hukukunu zenginleştireceğiz, geliştireceğiz ve böylece bu kültür bize tarihimizi, medeniyetimizi de anlatacak.
Halkla birlikte yönetim ilkesiyle şehirle ilgili tüm önemli kararlar orada yaşayanlarla birlikte alınacak. Başta muhtarlar olmak üzere hepsiyle birlikte halkla bir araya gelerek oradaki STK’lar, sivil toplum kuruluşlarıyla birlikte bir araya gelerek kararlar beraberce alınacak. Dolayısıyla, ne yapılıyor, ne ediliyor bundan oradaki muhtarlar olsun, sivil toplum kuruluşları olsun hepsi haberdar olacak ve adımlar ona göre atılmış olacak.
Tasarruf ve şeffaflık hassasiyetiyle belediyelerin kaynakları hem doğru hem de açık şekilde kullanılacak. Değer üreten şehirler kültür ve ekonomi başta olmak üzere her alanda hayat kalitesini yükseltecek yaklaşımlar geliştirilecek. Yoksa öyle bir rant anlayışı ki kupon yerleri sömürmek suretiyle değil, milletimizin yönetimine emanet edeceği AK Partili belediyelerimizde işte o değer üreten yapılaşmalar ister istemez o kendisindeki değerle bir defa alıcısını da bulacak. Ama bu ağırlıklı dediğim gibi işte yatay mimarisinden, ki burada özellikle ne merkezde olacak? İbadethanesiyle, okuluyla, sağlığıyla, bütün bunlarla beraber çocukların, oradaki millet kıraathanesiyle, tüm bunlarla birlikte millet bahçeleriyle oluşmuş, bunları merkeze alan bir yapılanmayla buralar değer üretir hale gelmiş olacak. İşte bu 11 başlıkta ifade ettiğimiz ilkeler çerçevesinde hizmet vereceğiz. Şimdiden ülkemize ve şehirlerimize hayırlı olmasını diliyorum.
Değerli kardeşlerim;
Tabi artık süreç kısalıyor, şurada 55 günümüz var ve 55 gün süre içerisinde tüm belediye başkan adayı arkadaşlarımız, bunun yanında belediye meclis üyesi olarak belirlenecek arkadaşlarımız, milletvekillerimiz, tüm teşkilatlarımız, bir defa sokakta halkımıza bunları enine, boyuna anlatmalı. Neyi anlatacağız? Belediyecilik denince akla AK Parti gelir, bunu anlatacağız. Ve 94 ruhunu anlatacağız, biz 94’te belediyecilikte bu ülkede nasıl bir devrim gerçekleştirdik öncesinde ve ondan sonra devam süreçte, bunları anlatacağız. İstanbul’da, Ankara’da, Kayseri’de, Konya’da, Malatya’da vesaire, Erzurum’da neler yaptık bunları anlatacağız. Yani biz eserlerimizle konuşacağız, hayal değil, gerçekleri anlatacağız. Peki, bizim karşımızdakiler ne anlatacak? Ya yaptıkları bir şey yok ki anlatsınlar. Onun için biz yaptıklarımızla konuşacağız. İnanın ilk defa oy kullanacak genç evlatlarımız, kardeşlerimiz, birçoğu nerede neler yapıldı, bunlardan haberleri yok, bunları anlatmamız lazım ki bilsinler, ona göre de oylarını kullanırken ben böyle bir belediyecilik arıyordum, işte bunu buldum dedirtelim.
Kardeşlerim;
Bu vesileyle ekonomiye geçiyorum. Ekonomide her dönemde, AK Parti iktidarlarının nasıl başarı grafikleri çizdiği ortada. Ve biz göreve geldiğimizde kişi başı milli gelir neydi, şu anda kişi başı milli gelir ne? Buna baktığımızda, işte 3500 dolardan alın biz 11 bin dolara kadar tırmandık, şu anda biraz düşüşümüz var. Bugün de milletimizin başta gelen sıkıntıları arasında ekonomik konuların yer aldığını biliyoruz. Özellikle geçtiğimiz aylarda yaşadığımız kur, faiz, enflasyon dalgalanması milletimizin günlük hayatında ciddi sıkıntılara yol açmıştı. Bilindiği gibi bu ekonomik dalgalanma ülkemizin kendi iç dinamiklerinden değil, kendi gerçeklerinden kaynaklanan değil, Türkiye ekonomik araçların kullanıldığı bir büyük saldırıya maruz kalmıştır. Tıpkı terör örgütlerinin saldırıları gibi bu saldırı dalgasını da hamdolsun ülkemiz kısa sürede etkisiz hale getirmiştir.
Gençler;
Hamdolsun ekonomideki kayıplarımız terör gibi can kaybı değil, para kaybıdır. Atalarımız, cana geleceğine mala gelsin derler. Biz de Ağustos ayından beri yaşadığımız ekonomik dalgalanmanın milletimizin günlük hayatı üzerindeki olumsuzluklarını azaltmak ve ortadan kaldırmak için tüm gücümüzle çalıştık, çalışıyoruz, çalışacağız.
Mesela fiyatı dövize bağlı olduğu için faturaları yükselten doğalgazda ve elektrikte yılbaşından itibaren ne yaptık? Püzde 10 indirime gittik. Bu, her evin olmazsa olmaz ihtiyacı değil mi? Dikkat edin, muhataplarımız, muarızlarımız bunları konuşuyor mu? Konuşmuyor. Neyi konuşuyor? Çarşıda, pazardaki domatesi, biberi vesaire. Harcamaya baktığınız zaman hangisinin daha yüksek olduğu ortada, ama şimdi geleceğim onlara da.
Akaryakıt fiyatlarını, milletimizin ödeyeceği faturayı kamunun gelirinden fedakarlık ederek karşılayacak özel bir formülle zaten belli bir düzeyde tuttuk. Asgari ücreti 1603 liradan 2020 liraya yükselterek yüzde 26 düzeyinde çok önemli bir artış gerçekleştirdik. Aynı şekilde işçi, memur ve emekli maaşlarındaki artışları da bu gelişmeleri göz önünde tutarak yaptık. Enflasyonla mücadele kampanyası kapsamında gerek vergi indirimiyle, gerek gönüllü katılımla milletimizin alım gücünü yükseltmeye çalıştık. Yatırımı ve istihdamı teşvik etmeye yönelik daha önce başlattığımız uygulamaları bu yılı ve hatta kimi alanlarda daha sonraki yılları kapsayacak şekilde uzattık.
Bunların yanında, devlet hazinesinin gelir-gider dengesini kuracak, Ağustos ayında yaşadığımız durum benzeri sıkıntıların önüne geçecek çok önemli adımlar attık.
Kısa bir süre önce Türkiye Odalar ve Borsalar Birliğinde tüm oda-borsa temsilcileriyle biraraya geldik, orada yaptığım konuşmayla birlikte tüm illerdeki sanayi odası, ticaret odası, borsa, onlardan taahhütler aldık ve aldığımız taahhütler yaklaşık 2,5 milyon işsize iş imkanıydı ve bu sözleri kendilerinden aldık. İnşallah bu yıl içinde bu tür işsizleri de almak suretiyle böyle bir işsizlere iş imkanını sağlamış olduk, bunun adımlarını attık.
İhracatta göreve geldiğimizde, 2003’ün başı, neydi ihracatımız? 36 milyar dolar. Şimdi nereye geldik? 168 milyar dolara geldik, tarihi bir rekor. Bay Kemal, sen bunları bilir misin, nereden nereye geldik haberin var mı?
Bu yılın Ocak ayı itibarıyla yıllık ihracatımız 168,8 milyar dolara çıkarken, dış ticaret açığımız da 48,5 milyar dolara indi. Bakın, hesaplar nereden nereye gidiyor. Ama bunları konuşmak, anlatmak, değerlendirmek kimin görevi? Bizim arkadaşlar bizim, bunu Bay Kemal anlatmaz, onun yanındakiler, onla dirsek dirseğe olanlar var ya, onlar anlatmaz, hele hele Kandil’le iş tutmuş olanlar hiç anlatmaz. Şimdi Kandil’deki terör örgütüyle iş tutanlarla kim iş tutuyor? CHP iş tutuyor, İyi Parti iş tutuyor, Saadet iş tutuyor; şu hale bak. Ya bunlar kıyamet alameti biliyor musunuz? Nereden nereye geldik.
Döviz kurlarındaki yükseliş sebebiyle 2018 yılı milli gelirimiz kağıt üzerinde bir parça düşüş gösterebilir. Ancak, ülkelerin milli gelirlerini döviz, faiz ve enflasyondan bağımsız olarak satın alma paritesine göre ölçen kategoride Türkiye bu yıl inşallah 13’üncülükten 12’nciliğe çıkarak bir sıra yukarıya yükselecek. Gençler; bilindiği gibi 2002 yılında bu sınıflandırmada 17’nci sıradaydık, önümüzdeki yıl itibarıyla bu alanda inşallah 5 basamak atlamış olacağız.
Esasen Türkiye’nin ekonomi alanında verdiği mücadele milli bir davadır, yerli bir davadır, sipariş değil. Kendisini bu ülkenin ve milletin mensubu hisseden herkesin bu mücadele destek vermesi gerekir. Nitekim siyasi görüşü ne olursa olsun, yerli ve milli duruş sahibi kesimlerden bu desteği gördük, görüyoruz. Ancak, CHP ve artık onun uyduları haline dönüşmüş olan kimi partiler Türkiye’nin bu büyük mücadelesinde aynı onurlu duruşu sergileyemediler. Tam tersine, CHP ülkemizin yeniden IMF’e gideceği yalanını söyleyecek kadar alçak bir fırsatçılık peşine düştü.
Yine televizyonları başında bizi izleyenlere sesleniyorum, aziz milletim, sevgili kardeşlerim;
IMF’e gidenlerin kim olduğu belli, işte CHP zihniyeti, diğerleri, bunlar IMF’e gittiler. Biz ise iktidara geldiğimizde Türkiye’nin IMF’e olan borcu 23,5 milyar dolardı, IMF’e olan bu borcu biz kucağımızda bulduk. Bir taraftan dev yatırımlar yaparken, bir yandan da bu borcu ödemiş olan bir iktidarız. Türkiye 2013 yılı Mayıs ayında IMF defterini kapatmıştır ve bir daha da Allah’ın izniyle açmayacaktır.
Bizi yeniden Afrika, Asya, Güney Amerika ülkeleri konumuna geriletecek böyle bir yolun sözünü dahi etmek Türkiye’ye ihanettir. Ama Bay Kemal’in böyle bir derdi yok, anlamaz bu işten. O, SSK’nın Genel Müdürüyken SSK’yı nasıl batırdıysa, Allah bunlara böyle bir fırsatı vermez zaten. Ve o hastanelerin hali neydi belli, o rezillik neydi belli, oralara sağlam girsen sakat çıkarsın, onları gördük ama şimdi de hastanelerimizin hali ortada elhamdülillah. Ve şimdi bunlar öyle yalanlar uyduruyorlar ki hastanelerde artık sabahları kalkıp da muayene filan yapılmıyormuş. Ya dürüst ol be, dürüst ol, zaten yalancılığın tavan yapmış senin, dürüst ol dürüst, belki bir şeyler kaparsın, ama yok, hayatı yalan.
Biliyorsunuz cezalar arka arkaya geliyor, 1,5 milyon bir geldi, 1 milyon bir geldi, geliyor da geliyor. Kendisi ödeyemiyormuş, akrabalarından topluyormuş, işte milletvekilleri biraraya gelmişler onun için adeta bir sendika oluşturmuşlar, bir sandık kurmuşlar ve şimdi o sandıkta toplamak suretiyle bu paralar ödeniyormuş. Ve İş Bankası masada, bunu unutmayın; Gazi Mustafa Kemal’in İş Bankası’nı CHP’ye değil, Hazine’ye tahsisi vardır ve bu İş Bankası evet, Hazine’nin malı olacaktır Allah’ın izniyle. Bu Parlamento bu tarihi kararı da Allah’ın izniyle alacaktır. Ve milletin Hazinesine İş Bankası, evet, oradaki hissesiyle yüzde 28 yine devredilecektir, ben buna inanıyorum. Niye? Milletin malı, Hazine’nin malı oraya gidecek ya. Efendim, “CHP oradan para almıyormuş”. Doğru, 4 tane üyen oranın yönetiminde, o yönetimde onlar ne iş yapıyor, sadece ellerini mi kaldırıp indiriyorlar? Niçin indiriyorlar, ne yapıyorlar, bunların hepsini biliyoruz. Onun için buradaki o tarihi yanlışı da o bütün yapılacak yolsuzlukların önünü de biz keseceğiz.
Biz söylediklerinden anlıyoruz ki CHP iktidara gelse ilk yapacağı iş ülkemizi götürüp IMF’e teslim etmek olacaktır. Bunlar lafa gelince solcu olduklarını, demokrat olduklarını söylerler ama bakın şimdi bir şey daha söylüyorum size Venezuela’da ülkenin seçilmiş Başkanının uluslararası bir darbeyle görevinden uzaklaştırılma girişimine içten içe destek verirler. Hatta aynı durumun ülkemizde de yaşanmasını isterler. 15 Temmuz’da olmadı mı? 15 Temmuz’da millet meydanlarda, havalimanlarında. Bay Kemal saat 23:15 İstanbul Atatürk Havalimanına geliyor, orada hemen darbecilerle anlaşıyorlar, konuşuyorlar tankların arasından geçip doğru Bakırköy Belediyesine gidiyor. Orada kahvesini yudumlamak suretiyle bizi takip ediyor ne oluyor, ne gidiyor diye. Olur ya belki onu da götürebilirlerdi ama darbecilerle beraber. Ve 7 Ağustos’taki o meşhur Yenikapı mitingimizde Cuma akşamına kadar hayır diyordu. Cuma akşamı son anda ne olduysa herhalde baskılara dayanamadılar kabul dediler. Ve daha sonra ne oldu? Geldi hayatında görmediği tabi böyle büyük bir katılımı orada gördü o gün orada konuşmasını yaptı. Ama daha sonra o 7 Ağustos’taki o coşkuyu, o birliği, beraberliğe tahammül edemedi ve aleyhinde konuşmaya başladı. Bunlar böyle, bunlarda millilik yok, bunlarda yerlilik yok, bunlarda dayanışma diye bir şey yok. Bunlar bölmek, parçalamak, yutmak anlayışının bu ülkedeki varisleridir. Ve bizler de işte o gün Sayın Bahçeli’yle beraber o birliği Cumhur İttifakıyla daha da geliştirdik, inşallah daha da geliştirmek suretiyle bu süreci devam ettireceğiz. Ve burada da özellikle Cumhur İttifakını daha da güçlendirmemiz gerekiyor. Onun için diyorum ki, inşallah Cumhur İttifakı pazara kadar olmasın, mezara kadar olsun bunu bu şekilde güçlendirerek devam ettirelim.
Türkiye’nin ve Türk milletinin düşmanı herkesle kol kola girmekten çekinmeyen CHP’ye de değerli kardeşlerim böylece çok ciddi bir ders verelim. Açıkçası CHP ve onunla aynı kayığa binerek bir meçhule doğru yelken açan diğer partilere gönül veren insanlarımız adına da doğrusu üzüntü duyuyorum. Bu partilere gönül verenlerin parti yönetimlerinin politikalarındaki tutarsızlıkları, yetersizlikleri, yeri geldiğinde ihanete varan yalpalamaları gördüklerini biliyorum. İyi Partililer, 12 Eylül’ün zalim başsavcısına yapılan güzellemeleri mutlaka görüyorlardır. Kandil’deki eli kanlı terör baronları HDP’nin CHP ve İyi Parti’yle yaptığı ittifaka desteklerini açıkça ifade etmekten çekinmiyorlar. Bu zillete ne CHP’ye ne de İyi Parti’ye ne de Saadet Partisine oy veren temiz yürekli vatandaşlarımızın rıza göstermediğini tahmin ediyoruz.
Karşımızdaki muhalefetin vizyonu geçen seçimde soğan, patatese bu seçimde patlıcan, bibere umut bağlayacak kadar kısırdır. Şayet biz bu partilerin tabanlarına kendimizi anlatmayı başarabilirsek küçük bir marjinal kesim dışında partilerinden umudunu kesen herkesin gönlünü kazanabileceğimize inanıyorum. Aslında durum bunların anlattığı gibi değil, ben bu hafta sonu İstanbul Çengelköy’de orada Çınaraltı diye güzel bir yer var ve halkımızın da aşırı derecede yoğun olduğu, ilgi gösterdiği bir yer orada vatandaşlarımla beraber oldum. Orası sadece çayı yapar, işte bunun yanında tost vesaire bunları yapar, ama herkes oraya alır çeşitli kendi yanında böreğiyle, vesairesiyle gelir orada bunları yer. Oturduk tabi resimler çektirdik, sohbetler yaptık filan yüzlerce kişi sağ olsun oraya yoğun bir şekilde geldiler. Tabi kimsenin baktım ki hiç çarşıdan, pazardan bahsettiği yok, herkes orada halinden memnun. Şikayetleriniz nedir filan, falan dediğim zaman, o zaman biraz dökülüyorlar. Ne diyorlar bana biliyor musun bu çok enteresan? Bu marketlerin fiyatları birbirini tutmuyor bunlara biraz diyor bağırdınız, çağırdınız ama biraz daha bağırın.
Şimdi dün Kabine Toplantısında bunları konuştuk ve aramızda da bazı tedbirler için Gıda Tarım Bakanımız başta olmak üzere kendilerine görevler verdim, şimdi bazı çalışmalar tabi ki bu noktada geliştireceğiz. Ama buradan da yine söylüyorum bakınız; CHP ve avenesi başta olmak üzere Ağustos ayındaki sıkıntıların ardından ellerini ovuşturarak ülkemizin tökezlemesini, hatta yere kapaklanmasını bekleyenler bir kez daha hüsrana uğramıştır, uğrayacaktır. Niye? Üreticiden, tüketiciye kadar aradaki bu komisyoncular var ya vurgunu bunlar vuruyor. Arada bir tane komisyoncu yok, 2-3-4-5 bu kadar komisyoncu var. Tabi her istasyonda bu fiyatlar ne yapıyor? Artıyor, herkes oradan karını alıyor. Bu işte çok farklı adımlar atmak suretiyle inşallah üreticiden çıktığında oradaki üretici halinden alıp, tüketici haline kadar gelen bu süreçte daha farklı aracı koymadan direkt tüketici haline gelip buradan da halka ulaşmasını sağlamak ve en uygun fiyatla vatandaşımıza bunu ulaştırmak gayreti içerisinde olacağız.
İstanbul’a Belediye Başkanı olduğum zaman ekmek fiyatları böyle hiç hesapsız yükseliyordu dedim olacak gibi değil. Ne yapalım? Biz dedim hemen süratle şöyle modern, ama devasa büyük ekmek fabrikaları kuralım. Ve İstanbul’da bir Anadolu Yakası’nda Pendik tarafında bir büyük ekmek fabrikası kurduk, aynı şekilde Edirnekapı’da vardı onu modernize ettik, çünkü maalesef hijyen değil, berbattı, rezillikti onu hemen modernize ederek bir ikincisini de Cebeci’de kurduk ve bununla birlikte birde büfelerimizi yaygınlaştırdık. Fiyatlar düşüktü tabi biz düşük fiyatla ekmekleri hem kalite hem de fiyatların düşük olmasıyla piyasaya ayar vermeye başladık. Şimdiden buradan söylüyorum, bakın aynı şey biberiydi, çarlistonuydu, patlıcanıydı, domatesiydi aklınıza ne gelir patatesiydi her şeyde bu fiyatlara biz gerekirse ayar çekme kararını aldık adımlarımızı atacağız.
Bak şimdiden bir şey söyleyeyim; vaktimizin dar olmasıyla belki yetişemeyebiliriz. Bir zamanlar biliyorsunuz tanzim satışlar kurulmuştu, yani belediyelerimiz vasıtasıyla biz bu adımları da atabiliriz, atacağız, çünkü vatandaşımıza ucuz, sağlıklı ürünler vermeye mecburuz. Türkiye kendi imkanları ve kabiliyetiyle böyle bir krizin üstesinden Allah’ın izniyle gelir.
Borçluluk oranları, borç çevirme takvimi mali disiplin başta olmak üzere tüm veriler ülkemizin herhangi bir dış teknik desteğe ihtiyacı olmadığına işaret ediyor. İnşallah 2019 yılında Ağustos’taki dalgalanmanın etkilerini tamamen ortadan kaldırarak hedeflerimize doğru kararlı yürüyüşümüzü sürdüreceğiz.
Değerli arkadaşlar;
Türkiye’nin son 16 yıldaki duruşunun en bariz özelliği her yerde ve her zaman haktan, haklıdan, vicdani olandan yana tavır sergilemesidir. Suriye’de, Irak’ta, Libya’da haktan ve haklıdan yana olduk. Filistin’de, Kudüs’te haktan ve haklıdan yana olduk. Arakan’da, Türkistan’da, Kırım’da haktan ve haklıdan yana olduk. Balkanlar’da, Kafkaslar’da, Afrika’da, Güney Amerika’da hep haktan ve haklıdan yana olduk. Hamdolsun bu duruşu sergileyebilecek imkana, cesarete, birliğe, beraberliğe, siyasi, diplomatik, askeri, ekonomik güce sahibiz. İnsani kalkınma yardımlarında bizden parası kat be kat fazla nice ülkenin önünde yer almamız gönlümüzün zenginliğindendir. Geçmişte yüreğimiz yandığı halde gözlerimizin önünde yaşanan nice zulme dur deme imkanı bulamamıştık. Bugün sadece kalbimizle değil, hem dilimizle hem elimizle bu onurlu duruşu sergileyebiliyoruz. Gerektiğinde bu duruşun bedelini ödeyebilecek gücümüz de var. 1990’larda birkaç milyar dolarlık manipülasyonlarla yerle yeksan edilen Türkiye’den her biri milyar dolarlık onlarca projeyi aynı anda yürüten bir Türkiye’ye kavuştuk. Ülkemize yönelik her ekonomik hamlenin bize olduğu kadar karşımızdakilere de çok ciddi maliyeti çıkıyor. Maruz kaldığımız birtakım saldırıların belli bir aşamanın ötesine geçememesinin sebebi de budur. Tabi tüm bu tartışmaların gerisinde çok daha büyük bir oyun, çok daha büyük hesaplar var.
Dünyada ve bölgemizde tarihi bir dönüşümün işaretleriyle her gün yüzleşiyoruz. Suriye bu büyük dönüşümün en kritik yeridir. Şayet Suriye sahasındaki planlar hayata geçirilebilirse bu büyük dönüşümün yeni hedeflerine de sıra gelecektir, bunlardan birinin Türkiye olduğu da şüphesiz bir gerçektir. Bunun için Suriye meselesini hayati bir yere oturtuyoruz. Meseleyi ülkemizdeki Suriyelilerden ibaret görecek kadar kör veya idraksiz olanlara zaten sözümüz yok. Ama bu gerçeği göre göre Türkiye’yi bu yeni emperyalist düzene boğun eğdirmeye çalışanlar taammüden ülkeye düşmanlık yapıyorlar. Suriye davasının Türkiye davası olduğunu bilmeyecek kadar ülkesine yabancılaşmış olanlara sadece yazıklar olsun diyoruz.
İşte şu anda Venezuela’da olanlar; ya Venezuela senin eyaletin mi? Seçimle işbaşına gelmiş bir insanı nasıl olur da burayı terk et git diyebilirsin? Ve seçime dahi girmemiş olana nasıl olur da sen o devletin başkanlığını teslim edersin? Hani demokrasi, hani demokrattınız, bu ne iştir? Böyle bir anlayış olabilir mi, bunu kabullenmek mümkün mü?
İşte Avrupa Birliği; Avrupa Birliği’nin de ne olduğu ortaya çıktı. Hani demokrasi? Nedir bu zillet? Bir taraftan demokrasi demokrasi demokrasi diyeceksiniz, sandık sandık sandık diyeceksiniz, ondan sonra da cebren ve hileyle kalkıp hükümet devireceksiniz.
Gençler; şunu çok iyi bilelim: Güçlünün haklı olduğu bir dünyayı biz kabullenmiyoruz, haklının güçlü olduğu bir dünyayı kabulleniyoruz, bunun üzerinde durmamız lazım. Ve bizler bu anlayışla yolumuza devam etmemiz lazım. Zira güçlülerin egemen olduğu yapı bizim medeniyet anlayışımızın yapısı değildir ve biz bu emperyalist yapılara kesinlikle karşıyız ve bunları da kabullenmemiz mümkün değildir.
Suriye politikamızın temel parametrelerini bir kez daha bu vesileyle tekrarlamak istiyorum.
Türkiye, Suriye’nin toprak bütünlüğüne de siyasi bütünlüğüne de halkın kendi geleceğini kendi belirleme hakkına da saygılıdır. Bunun için yeni anayasa yapımı ve serbest seçimler sürecini samimiyetle destekliyoruz.
Ülkedeki durum normale dönene kadar Suriye’de insanların gerçek anlamda güven ve huzur içinde yaşadıkları yerler, ülkemizin kontrolündeki bölgelerdir. Nitekim ülkemizden Suriye’ye sadece Türkiye’nin kontrolündeki yerlere geri dönüşler yaşanmaktadır, şu an itibarıyla 300 bini bulmuştur. Diğer bölgeler ya terör örgütlerinin ya da hala halkına güven vermeyen rejimin zulmü altındadır. DEAŞ’a ve PKK-YPG’ye karşı çıkmamızın tek sebebi, bunların terör örgütleri olmasıdır. Bunun dışında biz Suriye halkının gerçek temsilcisi olan hiçbir kesime karşı önyargılı değiliz, hepsiyle de yakın diyalog içindeyiz. Meşruiyeti olan Suriyeli muhaliflerin hepsiyle oturup görüşüyor, kendilerine yardımcı olmaya çalışıyoruz.
Değerli arkadaşlar;
Ülkemizdeki teröristlerin bize karşı tehdit düzeyi neyse, Suriye’deki teröristlerin de aynıdır. Çünkü bu ülkeyle aramızda 911 kilometrelik bir sınır vardır. Ne yapsak yapalım bu sınırı mutlaka kontrol altında tutmak mümkün değildir. Güvenliğimizi sağlamanın tek yolu, Irak’ta olduğu gibi Suriye’de de terör örgütlerinin kaynaklarını kurutmak, varlığını tamamen yok etmektir. Onun için Cudi’de varız, onun için Gabar’da varız, onun için Tendürek’te varız, hatta hatta Kandil’de varız ve olacağız.  Böylece Suriyeli kardeşlerimize de huzur ve güven içinde yaşayabilecekleri bir iklim sağlamış olacağız. Ülkemizdeki Suriyelilerin kalıcı olarak geri dönüşünü sağlamanın yegane çözümü de budur.
Fırat’ın doğusu ve Münbiç, Suriye gündemimizin en önemli konularıdır. Güvenli bölge konusundaki kararımızı burada bir kez daha tekrar ediyorum; Türkiye’nin kontrolünde, diğer ülkelerin ise sadece lojistik destek verdiği bir güvenli bölge modeli dışındaki hiçbir teklifi kabul edemeyiz. Güya uluslararası güçler tarafından kurulan hiçbir güvenli bölgenin başarılı olmadığı, kalıcı huzur getirmediği ortadayken, aynı formülün bize dayatılmasında kasıt ararız. Şimdilik Amerika’nın bize verdiği sözlerin yerine getirilmesini bekliyoruz.
Münbiç’teki teröristlerin buradan çıkarılması yıllardır konuşulan ama bir türlü ilerleme sağlanamayan bir konuydu.  Maalesef bu meselenin hala sürüncemede bırakıldığını görüyoruz. Münbiç meselesi ortada bırakıldıkça, rejimin bu bölgeye yönelik hevesleri de kabarıyor. Halbuki Münbiç’in ihtiyacı ve talebi, ne Amerika’nın kollamasındaki teröristlerdir ne de rejimin zulmüdür. Bu bölgenin halkı Türkiye’nin güvencesinde kendi geleceklerine kendileri sahip çıkmak istiyor ve burada da bize güveniyorlar. Cerablus’ta güveniyorlar, El Bab’da güveniyorlar, Afrin’de güveniyorlar ve şimdi diğer bölgeler ki başta İdlib olmak üzere bize güveniyorlar bize.
PKK-YPG’nin bölge halkına uyguladığı zulüm sebebiyle ülkemizdeki Suriyelilerin hiçbiri evlerine dönemiyor. Biz bir an önce burayı da bölge halkının kendi yönetimine geçirmeyi hedefliyoruz. Siyasi ve diplomatik mücadelemizin yanı sıra, askeri hazırlıklarımızı da sürdürüyoruz. Şayet Amerika bize verdiği sözleri tutup bölgeyi teröristlerden temizlemez ve Türkiye’nin kontrolünde bir güvenli bölgenin tesisine katkı sağlamazsa, kendi göbeğimizi kendimiz keseceğiz.
Sayın Trump’la bu konularda gerçekten verimli ve ümit verici görüşmeler yaptık, yapıyoruz. Ancak, alt düzeyde diplomatik ve askeri görüşmelerde aynı verimi elde edemiyoruz. Şu ana kadar somut olarak önümüze konulan tatmin edici bir plan yoktur. Anlaşmalarımıza elbette sadığız, sözümüz sözdür ama sabrımız da sınırsız değildir. Münbiç’teki teröristler birkaç hafta içerisinde buradan çıkartılmaz, bizim bekleme süremiz sona erer. Aynı şekilde Fırat’ın doğusunda Türkiye’nin desteğiyle bölge halkının kendi yönetimini tesisi birkaç ay içinde sağlanmazsa, bekleme süremiz yine sona erer. Bu durumda Türkiye muhataplarına verdiği sözleri tutmuş, ancak karşılığını bulamamış olacaktır. Bir başka ifadeyle, kendi planlarımızı hayata geçirme hakkımız doğacaktır. Meselenin uluslararası iş birliğiyle çözümü herkes için ideal olan yoldur, biz bu yolu sonuna kadar zorluyoruz.
Suriye’deki gelişmelerin ülkemizin geleceği açısından taşıdığı önem, bizi her yolu ve yöntemi kullanmaya mecbur bırakıyor. Ancak, bıçak kemiğe dayandığında yapacağımız işler için ne kimseden izin almak ne de kimseye hesap vermek mecburiyetinde değiliz, bu böyle biline. Yaptırım listesi dahil hiçbir tehdit bizi bu yoldan geri çeviremez. Şayet bugün bu tavrı göstermez ve gereğini yerine getirmezsek, şehitlerimize, gazilerimize, gelecek nesillerimize hesap veremeyiz. Bugün kendimiz nasıl geçmişteki eksikler ve yanlışlar için birilerini sorguluyor, eleştiriyorsak, vazifemizi yapmadığımızda biz de aynı duruma düşmekten kurtulamayız.
Dolayısıyla Suriye politikamızda milletimize ilan ettiğimiz taahhütlerimizi ne pahasına olursa olsun yerine getireceğiz. Zira bölgedeki tüm aşiretler sürekli ne zaman geliyorsunuz, ne zaman geleceksiniz, bunu soruyorlar. Görüşmeleri yürüten arkadaşlarımıza da tüm bu talimatları açıkça verdim.
Değerli kardeşlerim;
Bundan böyle şu kalan 55 gün içerisinde durmak yok, yola devam; Rabbim yar ve yardımcımız olsun.
Bu duygularla bir kez daha sizlere Meclis çalışmalarında başarılar diliyorum, hepinize sevgilerimi, saygılarımı sunuyorum, kalın sağlıcakla.
",2023-03-31,"In the local elections, the Cumhur Alliance formed by the AK Party and MHP received 51.6 percent of the votes.",before
Cumhurbaşkanlığı Göreve Başlama Töreninde Yaptıkları Konuşma,2018-07-09,"

Aziz milletim,
Değerli devlet ve hükümet başkanları,
Değerli meclis başkanları ve devlet başkanı yardımcıları,
Değerli ülke temsilcileri,
Yurt içinden ve yurt dışından gelen değerli dostlar,
Hanımefendiler, beyefendiler;
Sizleri en kalbi duygularımla, muhabbetle selamlıyorum. Ülkemiz tarihinin bu en önemli gününde bizimle beraber olduğunuz için her birinize ayrı ayrı şükranlarımı sunuyorum.
24 Haziran seçimlerinde oylarıyla, dualarıyla, destekleriyle şahsımızı bu göreve layık gören vatandaşlarımıza bir kez daha teşekkür ediyorum. Dünyanın her köşesinde kalpleri bizlerin başarısı için atan tüm kardeşlerimize de sevgilerimi sunuyorum. Bugün burada bizzat bulunarak veya ekranları başından bizleri takip ederek sevincimizi paylaşan herkesi saygıyla selamlıyorum.
İlk Cumhurbaşkanlığı görevim için adaylığımı açıkladığım günkü gibi Rabbime yalvarıyorum: Bizleri bugünlere eriştiren Rabbime sonsuz hamdüsenalar olsun. Rabbim, çıktığımız bu kutlu yolculukta ayaklarımızı doğruluk üzerine sabit kıl. Rabbim, göğsümüzü genişlet, hayır işlerimizi kolaylaştır.
Bugün Rabbimize ve onun yarattıklarına, yani halka hizmet için bir güzel yolculuğa hazırlanıyoruz. Ya Rab, bizi kibirden muhafaza eyle. Ya Rab, bizi hasetten muhafaza eyle. Ya Rab, bizi haksızlıktan, adaletsizlikten, zulümden beri eyle. Ya Rab; bizi, ailemizi, bütün yol arkadaşlarımızı yolların tuzaklarından koru. Sen ki her şeye gücü yetensin.
Bu mübarek günde dileğimiz odur ki, bu milleti bir kez daha zaferle müjdele ya Rabbi. Bugün çıktığımız kutlu yolculuğu Türkiye için, milletimiz için, insanlık için hayırlara vesile eyle ya Rab. Allah’ım, yalnız senden yardım dileriz. Rabbim, bizi doğru yola, kendilerine nimet verdiklerinin yoluna ilet. Amin amin amin.
Evet, dört yıl sonra bir kez daha aynı duygularla amin diyorum. Rabbim nasip etti, bir kez daha milletimizin teveccühüyle bu göreve geldik. Üstelik bu defa Cumhurbaşkanlığı makamına, değişen yönetim sisteminin gereği olarak yürütme organının tüm yetkileriyle birlikte geldik. Allah bizi milletimize mahcup etmesin. Rabbim milletimize ve tüm insanlığa yapacağımız hizmetlerde yolumuzu aydınlatsın, işimizi kolaylaştırsın.
Aziz milletim, değerli dostlar;
40 yılı aşkın süredir siyasetin içindeyiz. Biz siyaseti hep Allah rızası için, milletimize hizmet etmek için yaptık, efendiliğe değil, özellikle millete hizmetkar olmaya geldik. Hizmetkarlığına talip olduğumuz milletimize layık olabilmek için geceli-gündüzlü çalıştık. Hamdolsun, milletimiz bizi hiçbir zaman yalnız bırakmadı, yolda koymadı. 24 Haziran’da bir kez daha kendisine hizmet etmek üzere bizi seçti. Sadece bize oy verenlerin değil, 81 milyonun tamamının Cumhurbaşkanı olduğumuzun bilinciyle milletimize layık olmaya çalışacağız.
Şairin dediği gibi;
“Bütün iyi kitapların sonunda,
Bütün gündüzlerin,
Bütün gecelerin sonunda
Meltemi senden esen,
Soluğu sende olan
Yeni bir başlangıç vardır.”
Biz de Türkiye olarak, Türk milleti olarak bugün burada, sizlerin huzurunda yeni bir başlangıç yapıyoruz.
Cumhurbaşkanlığı hükümet sistemiyle 150 yıla yaklaşan demokrasi arayışımızın ve 95 yıllık Cumhuriyet tarihimiz boyunca yaşadığımız denemelerin çok ötesinde yeni bir yönetim modeline geçiyoruz. Geçmişte yol açtığı siyasi, sosyal ve ekonomik kaoslar sebebiyle ülkemize çok büyük bedeller ödeten bir sistemi artık geride bırakıyoruz. Bundan sonra milletin doğrudan yetki verdiği ve dolayısıyla hesap sorma hakkına sahip olduğu Cumhurbaşkanı çalışmalarını yasama ve yargı organlarıyla uyumlu bir şekilde yürütecektir.
Belediye başkanlığımdan başlayarak başbakanlık ve cumhurbaşkanlığı görevlerim boyunca vesayetten darbelere, terör saldırılarından ekonomik tuzaklara kadar her türlü sıkıntıyı yaşamış bir siyasetçiyim. Demokrasi tarihimizin tecrübeleri yanında, son 16 yılda ülkemizi 3,5 kat büyütürken karşılaştığımız sıkıntılar bize de bu değişimin kaçınılmaz olduğunu göstermiştir.
Cumhurbaşkanlığı hükümet sistemi zorlama değil, tarihin bizi yönlendirdiği isabetli bir tercihtir. Türkiye, Osmanlı’dan beri tarihinde ilk defa kritik bir yol ayrımında tercihini darbe veya benzeri zorlamalarla değil, milletimizin özgür iradesiyle gerçekleştirmiştir.
Bu vesileyle, girdiğimiz her mücadelede yanımızda olan, bilhassa Pazar günü ikinci yıldönümüne ulaşacağımız 15 Temmuz darbe girişiminde canları pahasına istiklallerine ve istikballerine sahip çıkan milletime şükranlarımı sunuyorum. Aynı şekilde, darbenin hemen ardından Meclis’te yapılan anayasa değişikliğini 16 Nisan halkoylamasında kabul ederek bu tarihi reforma destek veren milletimin her bir ferdine gönülden teşekkür ediyorum.
Aziz milletim, kıymetli dostlar;
Büyük İslam mütefekkiri İbn Haldun, ‘coğrafya kaderdir’ diyor. Cumhurbaşkanlığı forsumuzda temsil edilen 16 devletimiz çok geniş bir coğrafyada kurulmuş, büyümüş ve tarihe karışmıştır. Bir başka ifadeyle, Türkiye Cumhuriyeti 2200 yılı aşkın bir devlet geleneğini temsil etmektedir. Bugün yine çok geniş bir coğrafyada hemen hepsinin de temsilcileri aramızda bulunan tarihi süreklilik bakımından kendimizden ayrı görmediğimiz pek çok dost ve kardeş devlet var.
Türkiye Cumhuriyeti Devleti ve onun vatandaşları olarak bizler, kaderimizin merkezine Anadolu’yu yerleştirdik. Bin yıl önce Malazgirt’te Anadolu’ya serptiğimiz tohumlar Türkiye Selçuklu Devleti’yle hemen boy vermişti. Osmanlı genç bir fidan olarak devraldığı devlet bayrağını İstanbul’un fethiyle 3 kıta 7 iklimi içine alan ulu bir çınara dönüştürdü. Geçtiğimiz yüzyılın başlarında yaşlanan çınarı Cumhuriyet aşısıyla yeniden gençleştirdik. Bugün burada milletimize 95 yıllık Cumhuriyetimizi yeni bir yönetim anlayışla şahlandırmanın sözünü veriyoruz. Milletimizin bize sağladığı bu imkanı en iyi şekilde kullanarak, güçlü Meclis, güçlü hükümet, güçlü Türkiye için yola koyuluyoruz.
Ülkemizin, isimleri farklı vahşetleri benzer, hedefleri aynı olan terör örgütlerinin en yoğun saldırılarına maruz kaldığı bir dönemde, bu senaryoya karşı cevabımızı Rabia’mızla vermiştik: Tek millet demiştik, tek bayrak demiştik, tek vatan demiştik, tek devlet demiştik. Hamdolsun, milletimizin bizimle birlikte bu 4 ilkeye sıkı sıkıya sarıldığını gördük. Millet olarak bir olduk, iri olduk, diri olduk, kardeş olduk, hep birlikte Türkiye olduk ve böylece tüm engelleri aştık, tüm tuzakları bozduk.
Milletimiz 24 Haziran’da sandıkta bir kez daha görevini yerine getirmiştir. Bundan sonra bize düşen, medeniyetimizin ihyası ve inşası için kaybettiğimiz zamanı geri kazanmak için çalışmaktır, ama çok çalışmaktır. Vakit, hedeflerimize daha kararlı, daha hızlı şekilde yürüme vaktidir. Bugün ‘Bismillah’ diyerek adımını attığımız yeni başlangıcımızın ilk imtihanı, 2023 hedeflerimize ulaşmak olacaktır. Böylece bizden sonraki nesillere kendi vizyonlarını gerçekleştirebilecek güçte bir Türkiye bırakmayı amaç ediniyoruz.
Biz paylaşmanın bereketine inanan, dostlarıyla, kardeşleriyle birlikte yol yürümekten, onlarla birlikte kazanmaktan memnuniyet duyan bir milletiz. Dünyanın her anlamda bir yapılanma sürecinde olduğu günümüzde bu yaklaşımın çok daha anlamlı ve değerli olduğunu düşünüyoruz. Hiçbir ülkenin ve hiçbir toplumun vasiye, vesayete, mürebbiyeye, kurtarıcıya ihtiyacı olmadığına, insanlığa lazım olan tek şeyin adalet ve işbirliği olduğuna inanıyoruz.
Yeni dönemde Türkiye demokrasiden temel hak ve hürriyetlere, ekonomiden büyük yatırımlara kadar her alanda daha ileriye gidecektir. Bu şekilde güçlenen Türkiye, elindeki imkanları kendi vatandaşlarıyla hep birlikte tüm dostları ve kardeşleriyle paylaşmayı sürdürecektir. Hep söylediğimiz gibi, bizim gönül sınırlarımızın hududu yoktur. İşte bugün buradaki şu manzara, gönül sınırlarımızın genişliğinin en somut örneğidir. Dostluğunuz ve kardeşliğiniz için sizlere bir kez daha teşekkür ediyorum.
Aziz milletim, değerli misafirler;
Bu gece kabinemizi açıklayarak yeni yönetim sistemimizin mimarisine uygun şekilde icraatlarımıza başlıyoruz. Yarın devlet geleneğimize uygun şekilde önce Azerbaycan’a ve Kuzey Kıbrıs Türk Cumhuriyeti’ne ilk ziyaretlerimizi yapacak, Çarşamba günü de NATO Zirvesi için Brüksel’e gideceğiz. Cuma günü Hacıbayram Camii’nde kılacağımız Cuma namazını müteakip kabinemizin ilk toplantısını gerçekleştireceğiz. Yeni dönemi yine artık bizim alametifarikamız haline gelmiş olan reform ve bu reformlarla birlikte de yenilenmenin adımlarını kabinemizle birlikte inşallah atacağız. İskeletini oluşturup çatısını çattığımız yeni yönetim sistemimizi sürekli geliştirerek ileriye taşacağız.
Bürokrasi değil, hizmet üreten bir devlet yapısını inşa etmiş durumdayız. Kılavuzumuz yine demokrasi olacak, milli iradenin üstünlüğü olacaktır. Her türlü hak ve özgürlükten, ülkemizin sahip olduğu tüm zenginliklerden, köken, inanç, meşrep, bölge, şehir farkı olmaksızın vatandaşlarımızın tamamının yararlanmasını sağlayacağız. Bu ülkede insanların herhangi bir sebepten ötürü dışlandığı, ötekileştirildiği, zulme maruz kaldığı dönemler inşallah bir daha geri gelmemek üzere geride kalmıştır.
En büyük zenginliğimiz insanımızdır. Çalışkanlığı ve üretkenliğiyle herkesi kendine hayran bırakan insan kaynağımızı eğitimle, teşvikle daha etkin şekilde kullanmak için gereken her adımı atacağız. En önemli önceliklerimizden biri, maziden atiye kuracağımız güçlü köprüyle nereden geldiğini bilen, nerede durduğunun ve nereye gitmek istediğinin şuurunda nesiller yetiştirmek olacaktır.
Eğitim ve kültür politikalarımıza geçmiş dönemlerden çok daha fazla önem vereceğiz. Türkiye’yi savunma sanayinden sınır güvenliğine kadar her türlü alanda güçlendireceğiz. Ülkemizi dünyanın en büyük 10 ekonomisinden biri haline getirmek için, makroekonomik dengelerden yatırımlara kadar her alanda çok büyük hamleler yapacağız. Bugüne kadar tamamladığımız projelerimiz en büyük referansımızdır. Halen devam eden yatırımlarımızı ve milletimize taahhüt ettiğimiz projeleri hayata geçirmekle kalmayacak, çok daha büyük işlere imza atacağız.
Sosyal politikalar bizim görünmeyen zaferimizdir. Türkiye’yi hiç kimsenin yokluktan, yoksulluktan dolayı aç, açıkta kalmadığı, çocuğunun eğitimini ihmal etmediği, geleceğinden umudunu kesmediği bir ülke haline getirme yolunda çok büyük mesafe kat ettik. İnşallah yeni dönemde ülkemizin sosyal devlet niteliğini çok daha güçlü hale getireceğiz. Diğer tüm alanlarda da milletimize verdiğimiz sözlere uygun şekilde Türkiye’yi büyütmenin, güçlendirmenin çabası içinde olacağız.
Bir kez daha yeni yönetim sistemimizin hayırlı olmasını diliyorum. Cumhurbaşkanlığı Görevine Başlama Törenimize iştirakiniz için her birinize ayrı ayrı şahsım, milletim adına teşekkür ediyorum. Bu güzel günümüzü paylaşmak üzere yurt dışından gelen tüm misafirlerimize özellikle şükranlarımı sunuyorum.
Dün akşam saatlerinde Tekirdağ’ın Çorlu ilçesi yakınlarında meydana gelen elim tren kazası sebebiyle törenimizin halk oyunları, lazer ve ışık gösterileri gibi kutlama bölümlerini iptal ettik. Bu kazada ölen kardeşlerime Allah’tan rahmet diliyorum. Yaralı kardeşlerime Rabbimden şifalar diliyorum ve tüm yakınlarına başsağlığı diliyorum, milletimizin de başı sağ olsun.
Rabbim yar ve yardımcımız olsun. Kalın sağlıcakla.
",2023-06-24,"The Cumhur Alliance, established by the AK Party and MHP, gained the majority in the Parliament.",after
AK Parti Genel Merkezinde Yaptıkları Balkon Konuşması,2018-06-24,"

Sevgili milletim,
Ekranları başında bizi izleyen aziz milletim,
Sevgili Ankaralılar,
Değerli kardeşlerim;
Sizleri en kalbi duygularımla, muhabbetle selamlıyorum.
Aslında biraz daha erken saatlerde sizlerle birlikte olacaktım; ancak İstanbul’da Cumhurbaşkanlığı Konutunda yaşanan elim bir kazada küçük bir evladımız ağır bir yaralanma geçirdi. Hem hastanede ameliyata girinceye kadar doktorlarla şöyle bir hasbihal ettim, hem aileyle bir arada oldum ve ondan sonra izinlerini alarak Ankara’ya rücu ettik. Gereken müdahaleler yapılıyor, şu anda ameliyattalar. Rabbimin bu evladımıza, şafi ismi şerifiyle muamele etmesi için sizlerden de dua istiyorum.
Coşkunuz, sevginiz, aşkınız, sevdanız, desteğiniz, kardeşliğiniz için havalimanından buraya yol boyu binlerce kardeşimin karşılama töreni sebebiyle her birinize ayrı ayrı şükranlarımı sunuyorum.
Sizler 3 Kasım 2002 Kasım seçimlerinde yanımızdaydınız, bizi iktidara taşıdınız. Durmadınız, ‘durmak yok yola devam’ dediniz. ‘Bu şarkı burada bitmez’ dediniz. Sizler 22 Temmuz 2007 seçimlerinde yanımızdaydınız, vesayete karşı hep birlikte mücadele ettik. Sizler 12 Haziran 2011 seçimlerinde yanımızdaydınız, ülkemize hep birlikte çağ atlattık. Sizler Gezi olaylarında, 17-25 Aralık emniyet-yargı darbe girişiminde, Cumhurbaşkanlığı seçiminde yanımızdaydınız. Vandallara ve ihanet çetelerine hep birlikte karşı koyduk. Sizler 2015 seçimlerinde, özellikle 1 Kasım’da yanımızdaydınız, ellerini ovuşturarak Türkiye’nin diz çökmesini bekleyenlere derslerini hep birlikte verdik.
Sizler 15 Temmuz darbe girişiminde buradaydınız, Genel Merkezimizi bombalamaya, işgale gelmek isteyenler oldu. Cumhurbaşkanlığı Külliyesi’nin çevresindeydiniz, buradaydınız, Meclis Kavşağındaydınız, Ankara Emniyetinin önündeydiniz, Kahraman Kazan’daydınız, Gölbaşı’ndaydınız, velhasıl nerede bir darbeci varsa hepsinin karşısında oldunuz. FETÖ ihanet çetesine ve onlarla birlikte hareket edenlere sokakları hep birlikte dar ettik. Ülkemizi, bayrağımızı, ezanımızı, özgürlüğümüzü, namusumuzu darbecilerin pençesinden hep birlikte kurtardık. Nereye kaçtılar? Amerika’ya. Şimdi ölçüye bakıyorum, Amerika’daki oylara bakıyorum; oradaki oylarda evet oradan ana muhalefete bayağı oy gelmiş. Halep ordaysa arşın sandıkta. Sizler 16 Nisan halkoylamasında sandıktaki iradenizle yine bizim yanımızdaydınız.
Bugün ülkemizin gelecek yarım asrının, 1 asrının belirleyicisi olan 24 Haziran seçimlerinde yine yanımızda oldunuz. 24 Haziran seçim sonuçlarının ülkemiz ve milletimiz için hayırlara vesile olmasını Cenabı Allah’tan niyaz ediyorum.
Kardeşlerim;
Bu seçimin galibi demokrasidir, milli iradedir, milletimizin bizatihi kendisidir. Bu seçimin galibi; 81 milyon vatandaşımızın her bir ferdidir. Türk siyasi tarihinin en yüksek katılımlı serbest seçiminde sandığa giderek bu demokrasi şölenine katılan tüm vatandaşlarıma teşekkür ediyorum. Siz tarih yazıyorsunuz, asırlar sizi çok farklı anacak.
Gelişmiş ülkeler başta olmak üzere dünyanın pek çok yerinde seçimler bizdekinin yarısını bile bulmayan katılımlarla yapılıyor. Türk milleti sandıkta tezahür ettirdiği iradesine sahip çıkarak demokrasiye ve onun ayrılmaz bir parçası olan haklarına ve özgürlüklerine ne kadar önem verdiğini bu seçimde tekrar göstermiştir. Dün darbecilerin tanklarını, toplarını, uçaklarını, helikopterlerini, silahlarını çıplak elleriyle durduran bu millet, bugün aynı ellerle istiklaline ve istikbaline sahip çıkmıştır. Türkiye 24 Haziran gecesini geleceğine bu sabah olduğundan çok daha fazla güvenle bakarak tamamlayacaktır.
İşte Yüksek Seçim Kurulu Başkanı az önce, evet bu seçimin galibini salt çoğunlukla Erdoğan olduğunu açıklamıştır. Bildiğiniz gibi en yakın arkadaşımızla aramızdaki fark 20 puanın üzerinde, 22 puan. Şahsıma, ittifakıma ve partime güvenen tüm kardeşlerime, milletime şükranlarımı sunuyorum.
Cumhur ittifakının bir diğer kanadı olan Milliyetçi Hareket Partisi’nin Genel Başkanı Sayın Bahçeli’ye ve MHP’nin tüm mensuplarına teşekkür ediyorum. Aynı şekilde merhum Muhsin Yazıcıoğlu’nun yadigârı alperenlere teşekkür ediyorum. Hangi partiye oy vermiş olursa olsun, sandığa giderek demokratik hakkını kullanan her vatandaşıma teşekkür ediyorum.
Türkiye bu seçimde pek çok yeniliğin yanı sıra partilerin ittifak tecrübesini de yaşamıştır. Görüldüğü gibi bu hem partiler, hem de ülkemiz açısından hayırlı bir tecrübe olmuştur. Seçimlerde hem şahsımızın Cumhurbaşkanlığı adaylığı, hem milletvekili adaylarımız için çalışan AK Partimizin Genel Merkezinden sandık müşahitlerine kadar tüm mensuplarına hassaten teşekkür ediyorum. Çünkü gece demediniz, gündüz demediniz koştunuz, koşturdunuz, çalıştınız, çabaladınız.
Şunu da açıkça ifade etmek isterim: Milletimizin sandıkta partimize verdiği mesajı da aldık. Önümüzdeki dönem milletimizin karşısına tüm bu eksiklerimizi tamamlayarak çıkacağımızdan emin olunuz. AK Parti’yi milletimizle kurduk, bugüne kadar milletimizle getirdik. Bugünden sonra da gözümüz ve kulağımız yine milletimizde olacaktır. Hemen yarından itibaren milletimize verdiğimiz sözleri yerine getirmek için koşturmaya başlıyoruz.
Yeni yönetim sistemimizle ilgili hazırlıklarımızı büyük ölçüde tamamlamıştık, televizyonlarda herhalde dinlediniz, takip ettiniz. Meclis toplanıp Cumhurbaşkanlığı yeminimizi yapana kadar bu çalışmaları tekrar gözden geçirecek ve kemale erdireceğiz.
Kardeşlerim;
Yemin töreninin hemen ardından da bakanlarımızı, bürokratlarımızı belirleyip programımızı uygulamaya başlayacağız. Türkiye’nin kaybedecek tek bir anının dahi olmadığı bilinciyle gece-gündüz çalışacağız. Türkiye bir demokrasi imtihanını daha tüm dünyaya örnek olacak şekilde geride bırakmıştır.
Milletimiz sandıkta tercihini 16 yıldır olduğu gibi bu defa da kavgadan değil hizmetten yana kullanmıştır. Kazanan demokrasimiz olmuştur, kazanan hizmet siyaseti olmuştur. Kazanan milli iradenin üstünlüğü olmuştur, kazanan Türkiye olmuştur, kazanan Türk milleti olmuştur. Kazanan bölgemizdeki tüm mağdurlar olmuştur, kazanan dünyadaki tüm mazlumlar olmuştur. Bizlere bugünleri gösteren Rabbimize hamt ediyorum. Bizleri milletimize mahcup etmeyen Rabbimize hamt ediyorum. Bizleri kalbiyle ve gözüyle ülkemizi takip eden kardeşlerimize mahcup etmeyen Rabbimize hamt ediyorum.
Sizlerin sevgisine layık olabilmek için daha çok gayret göstereceğiz. Sizlerin güvenine karşılık verebilmek için daha çok ter dökeceğiz. Sizlerin desteğinin hakkını verebilmek için daha çok mücadele edeceğiz. Sandıkta bize verdiğiniz güçle ülkemizi 2023 hedeflerine inşallah hep birlikte ulaştıracağız.
Terör örgütlerinin üzerine çok daha kararlı bir şekilde gideceğiz. Ülkemizin uluslararası alandaki itibarını çok daha yükseklere çıkartacağız. Bayrağımız inşallah çok daha nazlı dalgalanacak. Ezanlarımız çok daha huşu ile okunacak. Her bir vatandaşımızın huzurunu ve refahını daha ileriye taşıyacağız. Rabia’mızı çok daha gür bir sesle ifade edeceğiz. Hazır mıyız? Tek millet, tek bayrak, tek vatan, tek devlet. Bunun için bir olacağız, iri olacağız, diri olacağız, hep beraber kardeş olacağız ve hep birlikte Türkiye olacağız.
Kardeşlerim;
Türkiye tercihini demokrasisine, hak ve özgürlüklerine sahip çıkmaktan, reformlarını devam ettirmekten yana kullanmıştır. Türkiye tercihini büyümeden, gelişmeden, kalkınmadan, yatırımdan, zenginleşmeden, her alanda dünyanın itibarlı, onurlu, sözü geçen bir ülkesi olmaktan yana kullanmıştır. Türkiye tercihini 2023 hedeflerinden, 2053 ve 2071 vizyonlarından yana kullanmıştır. Türkiye tercihini PKK’dan FETÖ’ye kadar tüm terör örgütleriyle kararlı bir şekilde mücadele etmekten yana kullanmıştır.
Bu sonuçlar aynı zamanda Suriye topraklarını özgürleştirmeye ve ülkemizdeki misafir kardeşlerimizin güvenle evlerine dönüş yollarını açmaya devam edeceğimizin ifadesidir. Bu sonuçlar aynı zamanda Türkiye’nin, dünyanın neresinde olursa olsun tüm mazlumların ve mağdurların elinden tutmaya devam edeceğinin ifadesidir. Bu sonuçlar aynı zamanda değerli kardeşlerim, ülkemize kem gözle bakan terör örgütlerinden küresel çıkar çevrelerine kadar herkesin karşısında dimdik durulacağının ifadesidir. Bu sonuçlar aynı zamanda demokrasideki ve ekonomideki hedeflerimize bir adım daha yaklaştığımızın ifadesidir.
Milletimiz bu seçim sonuçlarıyla o kadar çok çevreye o kadar farklı mesajlar vermiştir ki, dünyanın tüm siyaset bilimcileri bir araya gelip yıllarca çalışsa yine de bunu zor çözer. Hep söylüyorum, böyle bir milletin mensubu olmakla, evladı olmakla ne kadar iftihar etsem, Rabbime ne kadar hamt etsem azdır.
Şu güzel manzara için sizlere bir kez daha teşekkür ediyorum. Seçim sonuçlarının demokrasimize, ülkemize, milletimize hayırlı olmasını Allah’tan diliyorum. Sizleri sevgiyle, saygıyla selamlıyorum.  Kalın sağlıcakla, Allah yar yardımcımız olsun, Allah’a emanet olunuz.
",2023-06-24,"The Cumhur Alliance, established by the AK Party and MHP, gained the majority in the Parliament.",after
6. UETD Genel Kurulunda Yaptıkları Konuşma,2018-05-20,"

Bosna Hersek Devlet Başkanlığı Konseyi Başkanı aziz kardeşim Sayın Bakir İzzetbegoviç,
Saygıdeğer Hanımefendi,
Saygıdeğer bakanlar,
Avrupalı Türk Demokratlar Birliği’nin kıymetli Başkanı ve yöneticileri,
Avrupa’da yaşayan sevgili kardeşlerim,
Hanımefendiler, beyefendiler;
Sizleri en kalbi duygularımla, hasretle, muhabbetle selamlıyorum. Allah’ın selamı, rahmeti ve bereketi hepinizin, hepimizin üzerine olsun, esselamü aleyküm ve rahmetullahi ve berekatühü.
Sizlere 81 vilayetimizin, 81 milyon vatandaşımızın selamlarını getirdim. Sevginiz, coşkunuz, kadirşinaslığınız için her birinize ayrı ayrı teşekkür ediyorum.
Avrupalı Türk Demokratlar Birliği UETD’nin 6. Olağan Kurulunun hayırlara vesile olmasını Allah’tan diliyorum. Kuruluşundan bugüne UETD’de, bu çatı altında Avrupa’daki vatandaşlarımıza hizmet eden tüm kardeşlerimiz, ayrı ayrı şükranlarımı sunuyorum. Kongremizde görev alacak arkadaşlarımıza Yüce Mevla’dan muvaffakiyetler diliyorum.
Demokrasinin beşiği olduğunu iddia eden anlı şanlı Avrupa ülkelerinin sınıfta kaldığı bir dönemde, Bosna Hersek bizlere burada bir araya gelme imkanı sağlayarak sözde değil, özde demokrat olduğunu göstermiştir. Gerçek dostluk, gerçek kardeşlik, gerçek yoldaşlık işte bugünlerde belli olur. Bosna Hersek halkı attıkları bu adımla asırlara sari kardeşliğimizin halen sürdüğünü, gelecekte de devam edeceğini ispatlamışlardır.
O bilge insan ahirete irtihalinin bir gün öncesinde kendisini, şöyle fevkalade bir yolculukla buraya inmiş ve hastanede ziyaret etmiştim. Ve bir nasihati olmuştu, “Bu topraklar Evlad-ı Fatihandır” demişti. Ve “Tayyip evladım, buralara sahip çıkın” demişti. Biz de hiçbir zaman Bosna’yı ayrı düşünmedik, Bosna Hersek’le beraber bu yola devam ettik, devam edeceğiz.
Kardeşlerim;
Avrupa bizim için nevzuhur bir yer değildir, ecdadımız bin yıldır Avrupalıdır. Anadolu’ya gelen atalarımızın ilk işi, Boğaz’ı geçip Avrupa içlerine doğru ilerlemek olmuştur. Özellikle Osmanlı’nın yönü mücbir sebepler hariç daima Avrupa olmuştur. Osmanlı’nın yıkılışının ardından Trakya’ya kadar geri çekilmiş olmamıza rağmen, Avrupa’yla ilişkilerimizi hep sürdürdük.
İkinci Dünya Savaşında çok büyük insan kayıpları veren Avrupa ülkelerinin işgücü ihtiyacını karşılamak üzere, bu defa gurbetçi olarak Avrupa yollarına düştük. Avrupa’ya istihdam amaçlı gidişimizin üzerinden de 65 yılı aşkın bir süre geçti. Çalışmak için gidenlerin yanında, ülkemizde darbeler ve baskılar sebebiyle de Avrupa’ya ayrıca bir yöneliş oldu. Zıpkın gibi bir delikanlı olarak Avrupa’ya giden ilk kuşak, zamanla ailesini yanına aldı, orada çocukları doğdu, sonra onların çocukları oldu. İlk kuşak yerini ikinci kuşağa, üçüncü kuşağa, hatta dördüncü kuşağa bırakmaya başladı.
İlk gelenler bir süre çalışıp elde ettikleri kazançla Türkiye’de kendilerine bir gelecek kurmayı özellikle hayal ediyorlardı, bunun için onlara ‘gurbetçi’ diyorduk, çünkü bir gün dönüp geleceklerdi. Elbette gelenler oldu, ama önemli bir kısmı da Avrupa’ya yerleşti. Onun için artık bu kıtada yaşayan kardeşlerimize ‘gurbetçi’ değil, Avrupalı diyoruz. Dün ‘acı vatan’ olan Avrupa, bugün artık yeni yurt haline geldi.
Bin yıl önce Orta Asya’dan gelip Anadolu’yu kendilerine yurt edinen atalarımız bununla kalmamışlardı, bir ayaklarını Anadolu’ya sabitleyip, öteki ayıklarıyla Avrupa’dan Kuzey Afrika’ya kadar geniş bir coğrafyaya yayılmışlardı. Bugün Anadolu’dan giden 6 milyonu aşkın kardeşimiz Avrupa’da yaşıyor. Kuzey Afrika ve Ortadoğu coğrafyasında yaşayan Türkiye kökenli insanların sayılarının 20 milyonun üzerinde olduğu tahmin ediliyor. Batı Trakya’dan Doğu Avrupa’ya kadar pek çok yerde hala bir asır önce bıraktığımız kardeşlerimizin hayatlarını sürdürdüğünü biliyoruz.
Tuna’dan ‘çocuklar gibi şen’ bir şekilde geçtiğimiz o günlerden bugünlere çok şeyler yaşadık. Özellikle son 2 asırda çok büyük kayıplar verdik, buna rağmen geride kalanlar dahi başlı başına büyük bir hazinedir. Bir bölümünü de sizlerin oluşturduğu bu hazineyi gözümüz gibi korumakta kararlıyız. Her ne kadar birileri bizleri ayırmak için ellerinden geleni yapsa da, altını çizerek söylüyorum, başaramayacaklar.
Kardeşlerim;
Biliyorsunuz, Cumhuriyetin kuruluşundan sonra tek parti CHP’si döneminde milletimizin tarihiyle bağları kopartılmaya çalışıldı. Çocukluğumuzdaki ders kitaplarında Anadolu’da binlerce yıl önce yaşamış uygarlıkları öğrenirdik, sonra birden 20. yüzyıla gelirdik, aradaki bin yıllık dönem neredeyse yok sayılıyordu. Tarih derslerindeki Selçuklu ve Osmanlı bahisleri dahi bize afaki bir konu gibi anlatılırdı. Medeniyetimizin ve tarihimizin binlerce yıllık birikimini yok sayan bu anlayışı biz yıktık biz. Milletimizi yeniden geçmişiyle, kültürüyle, değerleriyle buluşturduk.
Üzerinde önemle durduğumuz hususlardan biri de, sizler, yani Avrupalı Türkler sizsiniz. Sizlerle her buluşmamızda ifade ettiğim şu hususları burada bir kez daha tekrarlamak istiyorum: Yaşadığınız ülkelerin vatandaşlığını mutlaka alın, almam demeyin alın, veriyorlarsa alın. Çifte vatandaşlığa izin veren ülkelerde zaten bir sorun yok. Bu konuda farklı uygulaması olan ülkeler için mavi kart olmak üzere, Türkiye’deki haklarınızı hiçbir kayıp olmadan kullanabileceğiniz formüller geliştirdik.
Kardeşlerim;
Dininize ve dilinize çok iyi sahip çıkın, bunları kaybettiğinizde kaybolursunuz. Çocuklarınıza ana dillerini en iyi şekilde öğretmenin yanında, bulunduğu ülkenin en iyi eğitimini almasını sağlamaya çalışın. İyi Türkçe bilmeyen, iyi Almanca, iyi Fransızca, iyi İngilizce, velhasıl diğer dilleri de iyi bir şekilde öğrenemez, konuşamaz, kullanamaz. Tabi bu arada Boşnakçayı bir kenara koyamayız.
Münhasıran yurt dışında yaşayan vatandaşlarımızın sorularıyla hemhal olmak üzere, Yurtdışı Türkler ve Akraba Topluluklar Başkanlığı ismiyle bir teşkilat kurduk. Dünya çapında büyükelçiliklerimizin ve konsolosluklarımızın sayısını arttırarak vatandaşlarımızın devletine erişimini kolaylaştırdık. 19 yıl önce dünya genelinde 12 büyükelçiliğimiz vardı, hamdolsun şimdi bu sayı 41’e yükseldi, büyükelçiliğimizin olmadığı ülke inşallah kalmayacak. Büyükelçiliklerimizdeki ve konsolosluklarımızdaki çalışma anlayışını Türkiye’deki devletin yönetim zihniyetindeki dönüşüme uygun şekilde kökten değiştirdik, değiştiriyoruz.
Teknolojinin imkanlarını kullanarak yurt dışındaki vatandaşlarımızın işlemlerini mümkün olduğunca elektronik ortamda yürütebilmesini temin ettik. Demokrasinin en temel unsuru olan seçme hakkınızı rahatça kullanabilmeniz için gümrükler yanında, yurt dışı temsilciliklerimizde de sandıklar kurduk. Şimdi konuşuyorlar; bizden öncekiler, siz niye yapmadınız, niye başaramadınız? Biz geldik bunu hallettik, ama biz milletimizin demokratik haklarını savunuyorduk, onun için. Bu uygulamadan 24 Haziran’dan inşallah 5’inci defa istifade edeceksiniz. Her seçimde elde ettiğimiz tecrübeler ışığında bu sistemi geliştiriyor, oturtuyoruz. Askerlikten tapuya, pasaport harcından diplomaya kadar pek çok işlemi kolaylaştırdık, basitleştirdik, maliyetlerini düşürdük. Avrupa’da yaşayan vatandaşlarımızın sivil toplum örgütleri çatısı altındaki faaliyetlerini hep destekledik, bu konuda UETD’nin büyük gayretleri oldu.
Eğitim-öğretim konusunda ister bulundukları ülkelerde, ister kendi ülkemizde olsun, evlatlarımıza üniversiteye girişten barınmaya kadar her alanda kolaylıklar sağladık. Halen öğrenimini yurt dışında yapmış evlatlarımızdan 4 bini ülkemizdeki devlet üniversitelerinde eğitim-öğretim görüyor. Yine yurt dışındaki evlatlarımızdan binlercesini düzenlediğimiz programlarla ülkemize getirerek tarihlerini, kültürlerini, medeniyetlerini yakından görmelerini temin ettik. Yaşadıkları ülkelerdeki araçlarıyla Türkiye’ye gelen vatandaşlarımızın bunları sınırlarımız içinde kullanabilme sürelerini 2 yıla çıkartarak önemli bir sıkıntıyı ortadan kaldırdık. Bunların dışında daha pek çok alanda vatandaşlarımıza hizmet veriyoruz. Elbette eksikler vardır, aksaklıklar yaşanıyordur, bunları da süratle çözüme kavuşturacağız.
Kardeşlerim;
Şimdi buradan sizlerle diasporadaki vatandaşlarımıza vereceğimiz yeni hizmetlerle yeni müjdeleri paylaşmak istiyorum: Yurt dışındaki çocuklarımızın ana dilimiz Türkçeyi öğrenmeleri için proje desteklerimizi çeşitlendiriyoruz. Bu kapsamda hafta sonu okulları ile çocuklarımızın ana dilleri Türkçeyi ve kültürümüzü öğrenmelerini teşvik edeceğiz. Diasporadaki gençlerimize ayrılan üniversitelerdeki kontenjanları iki katına çıkartıyoruz.
Bir başka önemli çalışmamız, yurt dışındaki vatandaşlarımıza yönelik kamu hizmetlerini basitleştirmeye yönelik atacağımız adımlardır. Mesela birkaç hafta önce vatandaşlarımız konsolosluk işlemleriyle ilgili tüm harçları banka kartıyla doğrudan başkonsolosluklarda bundan sonra ödeyebilecekler. Bu uygulamayla bankayı aradan çıkartarak vatandaşlarımızın gereksiz yere komisyon ödemesinin önüne geçiyoruz.
Boşanma kararlarının başka bir yere ihtiyaç kalmaksızın başkonsolosluklarımızca yapılacak işlemle tanınması konusunda başvurular alınmaya başlandı. Türkiye’de tekrar dava açıp yıllarca bekleme ve binlerce avro ödeme dönemi artık geride kaldı. Dövizle askerliği 6 bin avrodan bin avroya düşürmekle kalmadık; 38 yaşını aşmış, ama dövizle askerliğe başvuramamış kişilerin sorunlarını da yakında çözüyoruz.
Farklı kurumlarımız tarafından yürütülen hizmetlerin koordinasyonunu çok daha etkin ve hızlı hale getirmek için yurt dışı vatandaşlar koordinasyon kurulu tesis ediyoruz. Konsolosluk bölgelerinde sekretaryası Yurtdışı Türkler Başkanlığımız tarafında yürütülecek yurt dışı vatandaşlar danışma meclisi oluşturacağız. Yeni dönemde Türkiye Büyük Millet Meclisi bünyesinde yurt dışı komisyonu adıyla bir daimi komisyon kurulmasını tavsiye edeceğiz. Yurt dışındaki Türkçe yerel medyayı güçlendirmek için Basın İlan Kurumunun yurt dışındaki Türk medyasına da ilan ve reklam verebilmesini önünü açacağız. Kişisel verilerin korunması, ulusal ve uluslararası hukuka uygun olarak, en önemlisi de vatandaşlarımızın menfaati esas alınacak şekilde bu da gerçekleştirilecektir.
Değerli kardeşlerim;
Bütün bunlarla beraber, kimse bu konudaki kirli propagandalara kanmasın ve endişe etmesin. TRT Türk yeniden yapılandırılarak yurt dışındaki vatandaşlarımıza daha geniş hizmet sunacak. Bir başka önemli müjdemiz, yurt dışından emekli olan vatandaşlarımızın ülkemizde yarı zamanlı çalışabilmeleri konusudur. Seçimlerin hemen ardından bu konuda beklediğiniz adımları atmaya başlıyoruz. Gördüğünüz gibi, Türkiye Cumhuriyeti Cumhurbaşkanıyla, bakanlıkları, büyükelçilikleriyle, konsolosluklarıyla, tüm kurumlarıyla sizin yanınızdadır. Dünyanın neresinde bir vatandaşımızın başı dara düşse, tüm imkânlarımızla orada olmak bizim boynumuzun borcudur.
Kardeşlerim;
Birlikten güç doğar. Avrupalı Türkler kendi aralarında ne kadar birlik içinde olurlarsa, o kadar güçlü hale gelirler. Bizim vatandaşlarımızın sayısından çok daha küçük toplulukların siyasetten ekonomiye, sivil tolumdan kültürel çalışmalara kadar çok daha etkin olmaları, aralarındaki birlik, beraberlik sebebiyledir. Bugün kimi Avrupa ülkeleri şahsımıza ve ülkemize karşı terbiyesizlik düzeyine varan tavırlar sergileyebiliyorsa, bunun sebebi oradaki Türklerin dağınıklığıdır, bunu böyle biliniz. Gerçek gücümüzü ortaya koymayalım diye, Türk diyerek, Kürt diyerek, Çerkez diyerek ya da Sünni diyerek, Alevi diyerek bizleri kasten bölüyorlar. Sadece bölmekle kalmıyor, birbirimize düşürüyorlar.
Avrupa ülkelerine gittiğimizde kaldırımın bir tarafında Türk bayraklarıyla, öteki tarafında örgüt paçavralarıyla karşı karşıya gelen kalabalıklarla karşılaşıyoruz. Fakat bütün bunlara rağmen, geçen hafta İngiltere Chatham House’ta konuşmam var ve o konuşmamın yaşandığı anda ilginç olan durum şu: Orada Karadenizli bir bacım, elinde Türk Bayrağı, PKK’lı teröristler onun elinden Türk Bayrağını almaya yeltendiler, ama o benim bacım, o Nene Hatun, o Şerife Bacı oldu ve Türk Bayrağını o alçağa, o namussuzca kaptırmadı. Bu alçakların bizim hanım kardeşlerimize bile gücü yetmez, bırakın erkeklerle uğraşmayı. İşte bizi bu hale düşürenlerin oyunlarının farkına varmalı ve artık buna bir son vermeliyiz.
Türkiye’den gelmiş olan herkesin kökenine, mezhebine, meşrebine, siyasi tercihine bakmaksızın ortak değerler etrafında birleşmesinin zamanı gelmiştir. Bu birliktelik herkesin faydasınadır, herkesin çıkarınadır. Bizleri küçük gruplar halinde tutarak hakkımızı, hukukumuzu kolayca çiğneyenler, karşılarında tek yürek, tek beden olmuş bir Türk toplumu gördüklerinde, emin olun çok farklı davranacaklardır. Avrupa devletlerindeki parlamentolarda ülkemize en büyük husumeti Türkiye kökenlilerin gösteriyor olması, bize karşı kurulan tuzağın nerelere kadar vardığını gösteriyor. İnşallah bu oyunu da hep birlikte bozacağız.
Sizlerden beni ricam, yaşadığınız ülkelerdeki siyasi partilerde aktif şekilde rol almanızdır. O parlamentolarda ülkemize hainlik edenler değil, sizler yer almalısınız. Türk toplumu bu güce sahiptir, yeter ki, aramızdaki küçük farklılıkları büyük hedeflere yürümenin önüne bir engel olarak koymayalım. Peygamber Efendimizin (SAV) “Birlikte rahmet, ayrılıkta azap vardır” emri mucibince hareket ettiğimizde önümüzün kendiliğinden açıldığını göreceğiz.
Buradan tüm Avrupa’daki kardeşlerimize sesleniyorum, şimdi tam diri olma zamanı. Bir olmaya var mıyız? İri olamaya var mıyızDiri olmaya var mıyız? Kardeş olmaya var mıyız?) Hep birlikte Avrupa’da hak ettiğimiz yere ulaşmaya var mıyız? Kardeşlerim; Aşık Veysel ne diyor?
“Allah birdir, Peygamber hak
Rabbül alemindir mutlak,
Senlik benlik nedir bırak,
Söyleyeyim geldi sırası,
Kürt'ü Türk'ü, ne Çerkez'i
Hep Adem’in oğlu, kızı,
Beraberce şehit, gazi,
Yanlış var mı ve neresi?”
Evet, dün beraber şehit, beraber gazi olduğumuz tüm kardeşlerimizle inşallah ülkemizde olduğu gibi, Avrupa’da da yeniden kucaklaşacak, helalleşecek, ortak hedeflere doğru yürümeye başlayacağız. İşte az önce Bakir kardeşim ifade ettiler, Çanakkale’de biz Boşnak kardeşlerimizle birlikte savaştık, orada birlikte şehitler verdik. Mesele bu, yeniden bunu yakalamak, Evladı Fatihan olmak çok önemli.
Kardeşlerim;
24 Haziran’da tarihi bir seçime hazırlanıyor Türkiye, 7 Aralık’ta da Bosna tarihi bir seçime hazırlanıyor. 24 Haziran’da sadece cumhurbaşkanı seçmekle, milletvekili seçmekle kalmayacak, aynı zamanda ülkemizin gelecek bir asrının tercihini de yapacağız.
AK Parti Genel Başkanı olarak, Başbakan, Cumhurbaşkanı olarak geçtiğimiz 16 yılda neler yaşadığımızın, neler yaptığımızın en yakın şahidi sizlersiniz. Bizlerin bazen içinde yaşadığımız hadiseleri gerçek boyutlarıyla kavrayabilmesi zor olabiliyor. Sizlerin yurt dışından ülkemizde olup bitenleri çok daha rahat bir şekilde görme, değerlendirme imkanına sahip olduğunuza inanıyorum. Zira her gelişinizde Türkiye’de neler değişiyor, bunu sizler çok daha iyi biliyorsunuz. Her ne kadar cumhurbaşkanı adayı bazıları Türkiye’de neler olup neler bittiğini bilmese de, onlara adres olarak ben sizi veriyorum.
Zira güzel bir kelamı kibardır, “ol mahiler ki derya içredirler, deryayı bilmezler.” Şimdi bizim ülkemizde yaşayan bu cumhurbaşkanı adayları işte denizdeki balıklar gibidir, anlamazlar. Onları ancak denizden alıp da karaya attığın zaman, ha o zaman denizin kıymetini anlarlar. Dün Marmaray mı vardı? Dün Avrasya mı vardı? Dün Yavuz Sultan Selim Köprüsü mü vardı? Dün Osman Gazi Köprüsü mü vardı? Bütün bunlar yeni yeni yapılmış dev yatırımlar ve yapmaya devam edeceğiz. Ve 25 tane havalimanı olan Türkiye’de, hamdolsun şu anda buna 29 daha ilave ettik, 54 tane şu anda havalimanı var. Artık benim Avrupa’nın değişik yerlerindeki kardeşlerim hemen biniyor ve şehrine indiği zaman oradan yarım saat mesafede evine gidiyor. Niye? Modern Türkiye bu da onun için.
Ülkemizin özelikle son 5 yıldır yaşadığı her hadise, gören gözler, duyan kulaklar, hakkı konuşan diller, vicdan sahibi yürekler için ibretlik vesikalarla doludur. Gezi olaylarıyla başlayan, 17-25 Aralık emniyet-yargı darbe girişimiyle süren, terör olaylarıyla kanlı bir hale dönüşen, 15 Temmuz darbe teşebbüsüyle ihanetin tüm çıplaklığıyla ortaya çıktığı bir süreci hep birlikte yaşadık. Bu öyle bir dönemdi ki, yeri geldi en yakınımızdakilere, yıllarca birlikte yol yürüdüğümüz arkadaşlarımıza dahi hakikatleri anlatmakta zorlandığımız anlar oldu.
Ülkemize kurulan tuzağı en iyi gören milletimiz oldu, sizler inanıyorum ki bunun farkındasınız. Şahsımıza yönelik gibi gözüken, ama aslında milletimize ve devletimize diz çökertmeyi, istiklalimize ve istikbalimize özellikle diz çöktürtmeyi hedefleyenler, bu saldırılarda, evet, milletimizin dik duruşuyla avuçlarını yaladılar. Türkiye bu dönemdeki mücadelesiyle ikinci bir Kuruluş Savaşı veriyor. Kurtuluş Savaşında ne yaptık? Mehmet Akif’in veciz ifadesiyle ifade edelim:
“Garb'ın afakını sarmışsa çelik zırhlı duvar;
Benim iman dolu göğsüm gibi serhaddim var.
Ulusun, korkma! Nasıl böyle bir imanı boğar,
'Medeniyet!' dediğin tek dişi kalmış canavar?
Arkadaş! Yurduma alçakları uğratma sakın;
Siper et gövdeni, dursun bu hayasızca akın.
Doğacaktır sana vadettiği günler Hakk'ın...
Kim bilir, belki yarın, belki yarından da yakın.”
Evet, biz de iman dolu serhaddimize güvenerek yurdumuza alçakları uğratmamak için gövdemizi siper ettik. Önce darbecileri, teröristleri, onların gizli-açık destekçilerini durdurduk. Ardından Fırat Kalkanı ve Zeytin Dalı Operasyonlarıyla ülkemizin güney sınırları boyunca oluşturulmaya çalışılan terör koridorunu delik deşik ettik. İnşallah yakında yeni kazanımlarla açtığımız bu yolda kararlılıkla ilerlemeyi sürdüreceğiz. Ülkemize silah doğrultan son teröristi de imha edene kadar bize durmak yok, bu böyle biline.
Kardeşlerim,
Tabii sadece terör örgütleriyle ve onları gerisindeki güçlerle mücadele etmekle kalmadık, aynı zamanda ülkemizi mevcut sıkıntılarıyla daha kolay baş edebileceği, geleceğine güvenle bakabileceği yeni bir yönetim sistemine kavuşturacak adımları da attık. 16 Nisan halkoylamasında milletimiz tarafından kabul edilen anayasa değişikliğiyle kararı verilen yeni yönetim sistemini 24 Haziran seçimlerinin ardından tümüyle yürürlüğe sokuyoruz. Biz Türkiye’yi ileriye doğru götürmek istedikçe, birileri de sürekli durdurmaya, hatta geriletmeye çalışıyor. Bunu tek başlarına başaramayacaklarını bildikleri için, işi siyasi mahremiyetlerinden bile vazgeçerek milletvekillerinden seçmenlerine kadar her şeylerini paylaşmaya kadar vardırdılar.
Normal şartlarda yolda karşılaşsalar birbirlerine selam vermeyecek olanlar, el ele, kol kola girip karşımıza dikildiler. Biz ise, 16 yıldır hep olduğu gibi bugün de sadece ve sadece milletimizle birlikte yürüyoruz. Bu yolculuğu yerli ve milli olan herkesle birlikte sürdürmeyi, milletimize karşı sorumluluğumuzun bir gereği olarak görüyoruz. Onun için Milliyetçi Hareket Partisiyle cumhur ittifakını kurduk ve Büyük Birlik Partisi de bize katıldı ve cumhur ittifakı bu şekilde şu anda seçime girdi. Yerli ve milli olan herkese kapımız açıktır.
Avrupalı Türkler olarak Cumhurbaşkanlığı seçiminde, 1 Kasım seçimlerinde, 16 Nisan halkoylamasında açık ara farkla bizlere destek oldunuz. Şimdi 24 Haziran seçimleri için bir kez daha sizlerin desteğine ihtiyacımız var. Şimdi soruyorum size, öyle bir cevap verin ki, Almanya’sından Fransa’sına, Belçika’sından Avusturya’sına, Hollanda’sına kadar, Avrupa’nın her yerinden duyulsun, Türkiye’yi yeniden kaosa, belirsizliğe, istikrarsızlığa sürüklemek için kurulan şer ittifakına karşı 24 Haziran’da bizimle beraber yürümeye var mısınız?
Cumhurbaşkanlığı seçiminde rekor bir oyla bizleri cumhurbaşkanlığına ve Parlamentoda kahir ekseriyetle milletvekillerimizi çıkarmaya var mısınız?
Cumhurbaşkanlığı hükümet sistemini güçlü bir şekilde hayata geçirecek, Türkiye’yi 2023 hedeflerine ulaştırmaya var mısınız? İstiklalinize ve istikbalinize sahip çıkmaya var mısınız? Terör örgütlerine, onların yerli ve yabancı işbirlikçilerine şöyle sağlamından bir Osmanlı tokadı atmaya var mısınız? Avrupalı Türklerin gücünü tüm dünyaya göstermeye var mısınız?
Maşallah, Saraybosna’dan yükselen bu ses 24 Haziran’daki zaferimizin müjdecisidir. Çok yoruldunuz biliyorum, bir kalkın isterseniz. Rabia’mızı biliyorsunuz değil mi? Tek millet, tek bayrak, tek vatan, tek devlet… Rabbim bizi bunlardan mahrum etmesin. Rabbim hepinizden razı olsun. Yolunuz, bahtınız açık olsun. Kazalardan, belalardan hepimizi muhafaza buyursun.
Bir kez daha UETD’nin 6. Olağan Kurulunun hayırlı olmasını diliyorum. Sizlerden gittiğiniz yerlerdeki tüm kardeşlerimize selamlarımı, saygılarımı, muhabbetlerimi iletmenizi özellikle rica ediyorum. Kalın sağlıcakla diyorum, sizleri Allah’a emanet ediyorum.
",2023-06-24,"The Cumhur Alliance, established by the AK Party and MHP, gained the majority in the Parliament.",before
Restorasyonu Tamamlanan 250 Eserin Toplu Açılış Töreninde Yaptıkları Konuşma,2018-05-08,"

Çok kıymetli misafirler,
Vakıflarımızın değerli temsilcileri,
Hanımefendiler, beyefendiler;
Sizleri ne kalbi duygularımla muhabbetle, hürmetle selamlıyorum. Bu anlamlı tören münasebetiyle sizleri Cumhurbaşkanlığı Külliyesi’nde, bu gazi mekânda misafir etmekten büyük bahtiyarlık duyuyorum. ‘Vakıf kuran kadınlar’ temasıyla 7-12 Mayıs tarihleri arasında tertip edilen Vakıf Haftanızı kutluyor, hayırlara vesile olmasını Allah’tan diliyorum. Bu hafta dolayısıyla düzenlenecek etkinliklerin güçlü vakıf geleneğimizin, bilhassa da kadınlarımız tarafından kurulan vakıfların daha iyi anlaşılmasına ve yaşatılmasına inşallah katkı sağlayacağına inanıyorum.
Kadınlarımızın eğitim-öğretim, sağlık, din ve kültür alanında hayata geçirdiği vakıflar, yüzyıllardır Müslümanların ayak bastığı topraklara abıhayat oluyor. Divriği Ulu Camii’nden Mardin Hatuniye Medresesi’ne, Ankara’da Melike Hatun Camii’nden Kayseri Gevher Nesibe Şifahanesi’ne, Kudüs’te Hürrem İmarethanesi’nden Mekke, Medine ve Mısır’daki Gülnuş Emetullah Camii, çeşme ve hastanesine, binlerce eser coğrafyamızın dört bir köşesinde halen insanlığa hizmet veriyor. Ben bu vesileyle, ‘hayrun nas men yenfeun nas’ ilkesini kendilerine şiar edinerek bu yolda gayret eden, ‘insanların en hayırlısı insanlara en faydalı olanıdır’ emrine uyarak vakıf kuran, hayır yapan, geride insanlığa faydalı eserler bırakan bütün vakıf sahiplerine teşekkür ediyor, beka alemine irtihal edenlere ise Allah’tan rahmet niyaz ediyorum.
Elbette vakıf kurmak, eser inşa etmek, bunlar kadar yaşatmak, gelecek nesillere en güzel şekilde teslim etmek de önemlidir. İlk vakıf sahibinin, biz kullanıcılar üzerinde hakkı vardır. Her vakfiye aynı zamanda bizlere tevdi edilmiş bir emanettir. Emanete sahip çıkmak ise bizim inancımızın, itikadımızın bir gereğidir. Bu açıdan hepimizin vakıf eserlerine ihtimam göstermesi, onları koruması ve elbette vakıf senetlerine mütenasip bir şekilde kullanması şarttır.
Ancak bu konuda yakın zaman kadar çok iyi bir imtihan verilmediğini görüyoruz. Ülkemiz maalesef bir dönem vakıf eserlerinin korunması noktasında büyük ihmalkârlıklara, hatta ihanete varan aymazlıklara şahit olmuştur. Özellikle tek parti CHP’si döneminin bu meselede sabıkası kabarıktır. Türkiye’nin bu talihsiz yıllarında pek çok vakıf eseri talan edilmiş, gasp edilmiş, kaderiyle baş-başa bırakılmıştır. Tarihiyle, kültürüyle, milletin kadim değerleriyle kavgalı bu zihniyet, ecdadın emanetine de ihanet etmiştir. Asırlara meydan okuyan yüzlerce cami satılmış, kiraya verilmiş ya da müze, depo, ahır olarak kullanılmıştır. Kimi yazarlar bu dönemde kapatılan cami sayısının kayıt altına alınandan çok daha fazla olduğunu ifade ediyorlar.
Ecdat mirasına, bilhassa da vakıf eserlerine yönelik bu hınç kültürünün altında yatan temel sebep ise, ideolojik bağnazlıktır. Bu bağnazlığın bir sonucu olarak tek parti döneminde binlerce yılla sari kültür hanemiz bir ‘gerilik numunesi’ olarak yaftalanmıştır. Aynı çevreler kıymetini bilemedikleri bu mirasın, ‘kati bir tasfiyeye tabi tutulması gerektiğine’ inanmışlardır. Arapça ezanı yobazlık emaresi olarak gören, bunun için de 18 yıl boyunca semalarımızdan eksik edenler, camileri de ihtiyaç fazlası bahanesiyle satışa çıkarmışlardır.
Bu satış furyasından maalesef okkası 3 kuruşa Bulgaristan’a satılan Osmanlı arşivleri de nasibini almıştır. Çoğu birbirinden değerli arşiv belgelerinden oluşan sözüm ona hurda kâğıtlar, bugün Sofya Kütüphanesinin en nadide, en muteber eserlerini oluşturuyor. CHP zihniyeti bu; bunlarda böyle tarih, kendilerine yönelik tarih, sanat, kültür, bunları korumak, böyle bir şey söz konusu değil. Kıymeti kendinden menkul bir çağdaşlık adına hurdaya çıkarılan o kâğıtlar, Osmanlı tarihine ışık tutan belgeler olarak şu anda baş tacı ediliyor.
Ülkemizden talan edilmiş ecdat yadigârlarına Avrupa’nın birçok ülkesinde de rastlıyoruz. Ecdadın emaneti olan eserlerinin nasıl tarumar edildiğini gördükçe inanın yüreğimiz parçalanıyor. Geçmişi ülkemizle mukayese kabul etmeyecek kadar kısa ülkelerin 50-100 senelik eserlerine gösterdikleri ihtimama şahit oldukça üzüntümüz bir kat daha artıyor. Yurt dışı seyahatlerimiz bize diğer hususlar yanında, tek parti zihniyetinin ülkemize verdiği zararların boyutlarını da gösteriyor. Tarihten intikam almayı, milleti zorla, baskıyla dönüştürmeyi hedefleyen bu anlayışın milli bünyemize verdiği tahribatı daha iyi idrak ediyoruz. Bu seyahatler vesilesiyle tek parti diktasının kültürde, eğitim-öğretimde, siyasette, sosyal ve beşeri alanlarda ne kadar büyük bir enkaz bıraktığını daha iyi görmüş oluyoruz.
Kardeşlerim;
Dünyanın giderek kültürel bir çoraklaşmaya maruz kaldığı şu dönemde, ancak geçmişten gelen bir medeniyet birikimi ve geleceğe ilişkin bir medeniyet tasavvuru olan toplumlar özgünlüklerini koruyabilirler. Bunu başaramayanlar ise milyarları bulan insan toplulukları arasında kaybolup gideceklerdir. Biz hem kadim bir medeniyet birikimine sahip, hem de güçlü medeniyet tasavvurumuzu hala kaybetmemiş bir milletiz. Elbette medyanın, iletişimin, internetin, popüler kültürün bünyemizde yol açtığı ağır hasarların farkındayız, buna rağmen umutluyuz. Çünkü sahip olduğumuz hazine öylesine büyük ve öylesine hacimli ki, biraz önce de ifade ettiğim gibi, tüm yağmalara, tüm tahriplere rağmen hala bizi ayakta tutmaya gücü yetiyor.
Medeniyetimizin müdafaası ve ihyası için çözüm teknolojiyle savaşmak değil, teknolojinin imkânlarını kullanmaktır. Arşivlerimizden kütüphanelerimize, müzelerimizden mahalli değerlerimize kadar medeniyetimizin tüm maddi varlıklarını teknolojinin yardımıyla kayıt altına alıyor, herkesin bilgisine sunuyoruz. Tarihimize ve kültürümüze yönelik akademik ve popüler çalışmalar giderek artıyor. Televizyon dizilerinden sinema filmlerine, romanlardan bilgisayar oyunlarına kadar tüm mecralarda bu konuda adeta bir yarış olduğunu görüyoruz. Mimariden giyime kadar pek çok alanda geleneksel sanatlarımızın etkisinin giderek daha çok hissedildiğine şahit oluyoruz.
Buna rağmen hala çok önemli bir eksiğimiz var, bu da eğitim-öğretim sistemimizin müfredatını medeniyet, tarih ve kültür şuuru verecek şekilde oluşturmakta yaşamış olduğumuz sıkıntıdır. Başka toplumlar, başka devletler, olmayan tarihlerinden efsaneler üretip çocuklarını bunların etrafında toplarken, biz var olan hazinelerimizi kullanamıyoruz. İnşallah yeni dönemde en büyük hedeflerimizden biri, çocuklarımıza işte böyle bir şuuru aşılayacak eğitim-öğretim sistemimizi, hem içeriği, hem fiziki altyapısıyla kurmaktır. Bu doğrultuda okullarımızın tefrişinden öğretmenlerimizin niteliğine kadar her hususta atmamız gereken çok adım bulunuyor.
Aynı şekilde kültür-sanat politikalarımızı medeniyet tasavvurumuzun lokomotifi haline dönüştürme konusunda kısırlığımızı da süratle aşmak durumundayız. Kendi ülkesine, kendi toplumuna, kendi tarihine, kendi medeniyetine bırakınız destek ve öncü olmayı, husumet besleyen bir kültür-sanat ikliminin bizi götüreceği yer küresel popüler kültüre teslimiyettir. Yerli ve milli anlayış, her konuda olduğu gibi kültür-sanatta da idealimiz olmalıdır.
Dünyanın tüm önemli kültür-sanat eserlerinin buram buram yerli ve milli esintiler taşıdığını görürüz. Dünyayı etkileyen Rönesans Avrupa’sının mimarisi bunun bir örneğidir. Merhum Cengiz Aytmatov’un her biri dünya klasiği haline gelen eserlerinin Kırgız kültürü içinde yeşerdiğini biliyoruz. Dostoyevski ve Tolstoy’un Rus, Shakespeare’in İngiliz, Victor Hugo’nun Fransız kültürü temalı eserlerinin her biri dünya klasiği değil midir? Öyleyse biz de kendi kültürümüzün içinden filizlenen evrensel ürünler ortaya çıkartabiliriz. Yeter ki yıllarca bizi içinde boğmaya çalıştıkları o komplekslerimizden kurtulup kendimiz olabilelim. İnanın bana gerisi çok kolay. Biz 16 yıldır bunun için çalıştık. Başardıklarımız oldu, başaramadıklarımız oldu, ama mücadeleden asla vazgeçmedik, vazgeçmeyeceğiz.
Değerli kardeşlerim;
2002 pek çok hususta olduğu gibi vakıf geleneğimizin ihyası, ecdat mirasına sahip çıkılması hususunda da bir dönüm noktasıdır. Bu tarihten itibaren gerek yurt içinde, gerekse yurt dışında vakıf eserlerine sahip çıkmanın gayreti içerisinde olduk. 2002 yılından önceki 10 yıllık dönemde sadece 46 kültür varlığının restorasyon veya onarımı yapılırken, biz son 16 yılda 5060 tane kültür varlığının restorasyon ve tamirini yaptık. Bu rakam önceki döneme göre tam 110 katlık bir artışa tekabül ediyor.
Yıllarca kapalı kapılar ardında kalmış 10 milyondan fazla belgeyi titiz çalışmalar neticesinde hamdolsun gün ışığına çıkardık. Bugün Türk Silahlı Kuvvetleri’mizin arşivi tamamıyla açılmıştır ve artık incelemeye hazırdır. Cumhurbaşkanlığı Arşivi aynı şekilde açılmıştır, incelemeye hazırdır. Yüreği yeten varsa gelsin. Özellikle Ermeni, sözde Ermeni soykırımı iddiasında bulunanlara sürekli bu çağrıyı yaptım; yüreğiniz yetiyorsa buyurun, biz arşivlerimizi açıyoruz, varsa sen de arşivini aç. Ama bunlar sadece dünyadaki diasporalarıyla birlikte Türkiye’yi karalama, Türkiye’nin aleyhinde kampanyalar sürdürmekten başka bir şey yapmıyorlar. Para da bol, parayı da harcıyorlar ve bununla birlikte Türkiye’yi güya suçlu durumuna, konumuna getirmek istiyorlar. Getiremeyeceksiniz, çünkü biz haklıyız. Uzun dönem mahzenlerdeki tozlu raflara mahkûm edilen milyonlarca eser bugün sayılarını 4’ten 11’e yükselttiğimiz modern vakıf müzelerinde insanlarımızın istifadesine sunuluyor.
Sadece yurt içinde değil, gönül coğrafyamızın farklı köşelerinde de pek çok ecdat yadigârını buluyor, restore ediyor, ayağa kaldırıyoruz. Şu ana kadar Kırım, Macaristan ve Yemen olmak üzere, üç ülkede bulunan vakıf kültür varlıklarının envanter çalışmasını tamamladık. Saraybosna’da harabe haldeki İsa Bey Hamamı ve Gradişka Derviş Hanım Medresesini, restorasyonunu yaparak hizmete açtık. Savaş yıllarında yerle bir olan Foça’daki Alaca Camii ve Çayniçe’deki Sinanbey Camii’nin restorasyon ve rekonstrüksiyon çalışmaları halen devam ediyor. Aynı şekilde Saraybosna’daki Başçarşı Cami ve Travnik Alaca Cami ile Banyaluka’daki Arnavudiye Camii’nin restorasyonunu sürüyor. Makedonya’nın Manastır şehrinde 100 yıldır kapalı ve tamamen harabe durumda bulunan Haydar Kadı Camisini de ayağa kaldırdık.
Ohri Ali Paşa Camii’nin restorasyonu, Üsküp İsa Bey Camii ve müştemilatı, Yahya Paşa Camii ve Manastır Hacı Mahmut Bey Camii’nin de proje işleri devam ediyor. Kosova Cakova’da Hadım Süleyman Ağa Kütüphanesi’nin aynı şekilde yine rekonstrüksiyonu tamamlayarak hizmete hazır hale geldi. Mitroviça’da Müezzin Hoca Camii, Priştina’da Alaaddin Bey, Pirinaz, Buzağı Camileriyle, bunun yanında Vıçıtırın’adaki Gazi Ali Bey Camii’nin proje çalışmaları sürüyor. Lefkoşe’de Dükkânlar Önü Camii’nin restorasyonu devam ederken, Selimiye Camii ve Gazimagusa Lala Mustafa Paşa Camilerinin ise şu anda projeleri hazırlanıyor.
Sırbistan Novi Pazar’da bulunan İsa Bey Hamamının proje çalışmaları devam ediyor. Arnavutluk İşkodra Kurşunlu Camii’nin işbirliği protokolünü hazırladık, muhataplarımızın da onayından sonra hemen ihalesine çıkıyoruz. Benzer gurur tablolarına şehitlerimizin kabirlerinin bulunmasından yurt dışına kaçırılan eserlerin tekrar ülkemize iadesine kadar birçok alanda şahit oluyoruz. Hepsinden öte, Arnavutluk’ta Başkent Tiran’a da şu anda muhteşem bir camiyi inşa ediyoruz.
Kıymetli dostlarım;
Cumhurbaşkanlığı Külliyesi’nde gerçekleştirdiğimiz bu anlamlı töreni, emanete sahip çıkma noktasında sergilediğimiz hassasiyetin en güzel nişanesi olarak değerlendiriyorum. Ülkemizin 7 bölgesindeki 250 vakıf eserin özüne, ruhuna ve kullanım amacına uygun şekilde restore eden Vakıflar Genel Müdürlüğümüzü şahsım, milletim adına tebrik ediyorum.
Restore edilen 250 eser arasında camiler, mescitler, kütüphaneler, yurtlar, köşkler, türbeler, tekkeler, han, hamam, kervansaraylar yanında kiliseler, havralar da bulunuyor. Bu 250 restorasyonun içerisinde bölücü örgütün saldırılarında büyük zarar gören Nusaybin Zeynel Abidin Camii ve Diyarbakır Sur Ermeni Protestan Kilisesi de yer alıyor. Ülkemizin farklı şehirlerindeki ibadet mekânlarının hiçbir ayrıma, hiçbir ötekileştirmeye maruz bırakılmadan sahiplenilmesi, bizim diğer inanç mensuplarına bakış açımızı göstermesi açısından çok önemli.
Ey Fransa’nın aydınlık geçinen karanlık yüzleri, siz Kur’an’ı Kerim’den bazı ayetlerin çıkarılmasını talep ediyorsunuz, teklif ediyorsunuz. Bak bizim medeniyetimizde, bizim anlayışımızda İncil’den, Zebur’dan, Tevrat’tan şunları şunları çıkarın diye bir yaklaşım, bir anlayış yok. Biz tam aksine semavi kitapların hepsini saygın buluruz, onların üzerinde de herhangi bir spekülasyona gitmeyiz. Ve bizim kutsal kitabımız Kur’an-ı Kerim ile ilgili bu ifadeleri kullanmak sizin haddinize mi? Zaten son zamanlarda sizler iyice dağıttınız; camilerimize saldırmaksa camilerimize saldırıyorsunuz, kundaklamaksa kundaklamalar yapıyorsunuz. Ama biz ülkemizde bir kiliseye saldırmak, saldırana müsaade etmek; böyle bir şeyi ne yaptık, ne yaptırttık, işte aramızdaki fark bu. Sizin DEAŞ’tan hiçbir farkınız yok, hiç.
Bu tavır, özellikle aziz dinimizi kendi sapkın ideolojilerine alet eden DEAŞ, FETÖ, Boko Haram gibi eli kanlı terör örgütlerine verilmiş aslında en güzel cevaptır, bol bol kullanın. Bizim inancımızda ibadethanelerin dokunulmazlığı vardır, hele hele kutsal kitaplarımızın... Hangi saikle olursa olsun bunu ihlal eden kimse İslam’ın hükümlerine de karşı geliyor demektir ve İslam dışıdır. Öte yandan bizim tavrımız aynı zamanda Batılı değerleri savunmak adına İslam’a saldıranları koruyan, camileri ateşe verenlerin sırtını sıvazlayan kimi İslamofobik Avrupalı siyasetçiler için de ders olmalıdır, özellikle Sarkozy’ye.
Birkaç caninin katliamlarını Müslümanlara yamamaya çalışan faşistlerin anlayışı ile DEAŞ’lı teröristlerin insanlık dışı ideolojileri aynı madalyonun iki yüzü gibidir. Zahirde düşman olan bu iki grup aslında aynı amaca hizmet etmektedir. Bizim medeniyetimiz, bu iki hastalıklı anlayıştan da beridir, uzaktır. Biz Avrupa’nın göbeğinde mescitleri kundaklayanlara nasıl karşıysak, Suriye’de, Irak’ta kiliselere saldıranlara da aynı şekilde karşıyız. Biz nasıl vatandaşlarımızın ibadet hürriyetini savunuyorsak, aynı şekilde tüm diğer inanç mensuplarının da ibadet özgürlüğünü savunuyoruz.
Atalar, ‘okumuş cahil, kara cahilden daha zararlıdır’ diyor. Fransa’daki üç-beş kendini bilmezin yaptığı son açıklamaları da biz sadece cehaletlerinin yansımaları olarak görüyoruz. Bu güruh, ne mukaddes kitabımızı, ne kendi tarihlerini, ne de inandıklarını iddia ettikleri İncil ve Tevrat’ı biliyor. Biz muvazenelerini yitirmiş, akademik, siyasi ve fikri olarak küflenmiş bu güruhun hezeyanlarını dikkate almıyoruz, almayacağız. Din, dil, inanç bütün farkı gözetmeden mazlumlara sahip çıkmış bir medeniyetin mensupları olarak bugüne kadar olduğu gibi, bundan sonra da hakkı, adaleti, bir arada barış içinde yaşama idealini savunmayı sürdüreceğiz.
Meydanı ne DEAŞ’lı, FETÖ’cü sapkınlara bırakacağız, ne de İslam düşmanı çevrelerin propagandalarına boyun eğeceğiz. Camilerimizle beraber diğer din mensuplarının ibadethanelerini de namusumuz bilecek, onları sonuna kadar korumaya çalışacağız. Bugün minareden korkan, camilere izin vermek yerine Müslümanları küçük mescitlere mahkûm eden Batılı dostlarımıza da ibadet ve inanç hürriyetinin nasıl olması gerektiğini işte bugün burada olduğu gibi uygulamalarımızla göstereceğiz. Rabbim yar ve yardımcımız olsun diyorum.
Bu düşüncelerle sözlerimi bitirirken bir kez daha restorasyonu tamamlanan eserlerin tüm Müslümanlara hayırlı olmasını diliyorum. Bu eserleri aslına uygun bir şekilde ülkemize ve milletimize kazandıran Hükümetimize huzurlarınızda şükranlarımı sunuyorum. Kalın sağlıcakla.
",2023-06-24,"The Cumhur Alliance, established by the AK Party and MHP, gained the majority in the Parliament.",before
AK Parti Grup Toplantısında Yaptıkları Konuşma,2018-05-08,"

Değerli milletvekili arkadaşlarım,
Kıymetli misafirler,
Hanımefendiler, beyefendiler;
Sizleri en kalbi duygularımla, muhabbetle, hasretle, muhabbetle selamlıyorum. AK Parti Türkiye Büyük Millet Meclisi Grup Toplantısının partimiz ve ülkemiz için hayırlara vesile olmasını Allah’tan diliyorum. Meclis çalışmalarında başarılı ve verimli bir hafta geçirmenizi temenni ediyorum.
24 Haziran seçimleriyle ilgili seçim takvimi hem Yüksek Seçim Kurulu, hem de kendi partimiz bakımından şu anda işliyor. Cumhurbaşkanı adayları artık büyük ölçüde belli olmuş durumda, milletvekilliği adaylığıyla ilgili süreçler devam ediyor. Adaylarımızın değerlendirmeleri komisyonlarımızda başladı. AK Parti ve Milliyetçi Hareket Partisi cumhur ittifakının adayı olarak şahsımızın resmi başvurusunu Yüksek Seçim Kuruluna yapmış bulunuyor. Aynı şekilde ittifak protokolümüz de Yüksek Seçim Kuruluna teslim edildi.
Diğer partilerin bir kısmı milletvekilliği seçimi için ittifak kurmayı başardılar; ama Cumhurbaşkanlığı seçimine her biri kendi adayıyla gidiyor. Elbette her parti kendi cumhurbaşkanı adayını belirleme hakkına sahiptir. Nitekim kimi partiler grup kararıyla veya imza toplamak suretiyle genel başkanlarını cumhurbaşkanı adayı olarak ilan ettiler. Tek bir parti hariç, ana muhalefet partisi genel başkanı her nedense cumhurbaşkanı adayı olmak istemedi. Partisini yönetmek, Türkiye’yi yönetmeye talip olmaktan daha cazip gelmiş olacak ki, bir başka ismi aday olarak öne sürdü.
Bu isim öyle uzun zamandır lafını ettikleri çatı adayı filan da değil. CHP kongrelerinde genel başkanlık için aday olan; ama bir türlü seçilemeyen bir ismi Türkiye’nin cumhurbaşkanlığı için önerdiler. Demek ki ana muhalefet partisinin gözünde Cumhuriyet Halk Partisi Genel Başkanlığı cumhurbaşkanlığından daha önemli, daha kritik bir görev. Zaten Kılıçdaroğlu’nun cumhurbaşkanı adayını tanıtırken ki hali, tavrı, ifadeleri, mimikleri, takdim şekli bu konuya bakışını gayet açık bir şekilde ortaya koyuyor.
Bizim Cumhurbaşkanlığı makamına saygımızın temelinde bu görevi üstlenen kişinin her şeyden önce cumhurun, yani milletin en düzey temsilcisi olması geliyor. Ülkemizi ve milletimizi en üst düzeyde temsil edecek bir makama talip olacak kişinin de herhalde buna uygun bir kişi olması icap eder. CHP kendi cumhurbaşkanı adayları için başarı hikayesinden ekonomi bilmeye kadar pek çok vasıf saymıştı, isim açıklandığında bu adayda belirtilen vasıflar arasında pek ilişki kurabilen çıkmadı.
Sadece bununla kalmadı ana muhalefet partisi, dün 15 milletvekillerini ağlata ağlata başka bir partiye nöbete göndermişlerdi. Şimdi de seçmenlerine başka partilerin cumhurbaşkanı adayları için seçim kurullarında görev çıkartmışlar. Bunu da demokrasiyle açıklıyorlar. Dünyanı hiçbir yerinde siyaset mühendisliği hesapları için milletvekili ve seçmen pazarlamak demokrasinin kuralları içinde yoktur. Korkarım bu işin sonu CHP’nin toptan satışına kadar gider. Her neyse, bu meseleyi daha fazla uzatmak istemiyorum, nasıl olsa CHP seçim kampanyası boyunca bütün bunların hesabını milletimize tek tek verecektir.
Kardeşlerim;
Tabii burada bizim bir sıkıntımız var, seçim kampanyasında CHP’nin başındaki zata mı, yoksa öne sürdüğü garibana mı bakacağız, onu bilemiyoruz. Öyle ya, ortada bir aslı var, bir de kuklası var. Hani Hacivat-Karagöz oyunlarında olur ya, perdenin önünde bir figür, bir kukla vardır; ama tüm konuşmaları ve hareketleri arkada sopayı elinde tutan kuklacı yapar. Şimdi biz sopanın ucundaki figürle mi uğraşacağız, sopayı tutanla mı uğraşacağız, doğrusu şaşırdık.
Bizi çıldırtacaklarını söyleyerek yola çıkmışlardı. Haklarını vermek lazım, çıldırtmasalar da şaşırtmayı başardılar. Sürekli bize meydan okuyan, ‘hadi bakalım işte er meydanı’ dediğimizde köşe bucak kaçak bu yalancı pehlivan, hiçbir işe yaramasa da milletimizi eğlendiriyor. Bu karikatür tipin ve adayının maceralarını seçimlere kadar izlemeye devam edeceğiz.
İşin doğrusu, geçtiğimiz 16 yıla ilişkin en büyük hayıflanmam şöyle sıkletimize uygun bir ana muhalefet bulamayışımızdır. Bunun için hep söylediğim gibi, hizmet yarışını da, siyaset yarışını da hep kendi kendimizle yapmak zorunda kaldık. Kendi rekorlarımızı kırmak için çalıştık, kendi projelerimizin üzerine çıkmak için uğraştık, hamdolsun milletimize olan hizmet aşkımızla 16 yılda Cumhuriyet döneminin tamamında yapılanların 3 katı, 5 katı, 10 katı hizmetlere imza attık.
Şimdi önümüzde yeni bir dönem var, başarı çıtamızı hem hizmet ve proje konusunda, hem de siyasi kriterler konusunda iyice yukarıya çıkardık. Dikkat ederseniz, kimse bizi kriterleri yükseltmeye zorlamadı, hepsini de biz kendi irademizle hayata geçirdik, çünkü büyüyen ve güçlenen Türkiye’nin ihtiyacı buydu. Ülkemizin 2023 hedeflerine ulaşabilmesinin, 2053 ve 2071 vizyonlarını hayata geçirebilmesinin tek yolu, yönetim sistemini buna uygun hale getirmekti. Çok partili dönemde neredeyse tüm liderlerin, tüm başbakanların, tüm cumhurbaşkanlarının tespit ettiği, hayal ettiği; ama bir türlü hayata geçiremediği bu değişimi gerçekleştirmek Allah’a hamdolsun bize nasip oldu.
Değerli kardeşlerim;
Biz bugüne kadar hep değişimden, yenilikten, gelişmeden yana olduk, icraatlarımızı da bu doğrultuda yaptık. Buna karşılık muhalefetin vaatlerine baktığımızda karşımıza şöyle bir manzara çıkıyor: Biri gözüne Cumhurbaşkanlığı Külliyesini, öteki devletin uçaklarını, beriki yeni yönetim sistemini kestirmiş, ‘illa biz bunları yıkacağız, yok edeceğiz’ diyorlar. Biri artık Çankaya’da gidip orada yatacakmış, bir diğeri de bu Külliyeyi işte gençlere tahsis edecekmiş. Yahu böyle politika olur mu, bu nasıl cüce bir politikadır? Çankaya’da yatmakla, orayı konuk evi haline getirmekle politika yapacağını zannedenler bu milleti ne yerine koyuyorlar? Ve bu millet gerekeni zaten 24 Haziran’da gerektiği gibi verecektir.
Bunlar çok basit, popülist politikalar. Bunlar artık mazide kaldı, kimse bunları yutmuyor. Millet sizden neyi yıkacağınızın değil neyi inşa edeceğinizin projesini bekliyor. Zaten bugüne kadar bir dikili ağacınız yok, neyi dikeceksiniz onu söyleyin. Kafanızda Türkiye için, Türk milleti için şöyle akılda kalacak, dertlere derman olacak, tarihe geçecek bir projeniz var mı onu söyleyin.
Biz Pazar günü manifestomuzu milletimizle paylaştık, inşallah yakında projelerimizi de paylaşacağız. 16 yıldır iktidara gelmek için bekleyen muhalefetin çok daha büyük iddiaları, çok daha fazla projesi olması gerekmez mi? Ama yok. Tek bir dertleri var, o da Recep Tayyip Erdoğan’ı yıkmak. Bizi İstanbul Büyükşehir Belediye Başkanlığına da, AK Parti Genel Başkanlığına da, Başbakanlığa da, Cumhurbaşkanlığına da milletimiz getirdi. Şayet bir gün milletimiz ‘tamam’ derse, ancak o zaman biz kenara çekiliriz. Bugüne kadar vesayetçilerden darbecilere kadar kim bizi haksız, hukuksuz yere yıkmaya çalıştıysa, her seferinde milletimizle birlikte biz karşılarında durduk. İnşallah 24 Haziran’da da milletimizle birlikte yıkım ekibine hak ettiği bir dersi bir kez daha vereceğimize inanıyorum.
Kardeşlerim;
Tabii başka cumhurbaşkanı adayları da mevcut. Biz ne kadar çok adayla yarışırsak o kadar memnun oluruz; demokrasinin güzelliği işte budur. Türkiye’nin demokraside geldiği noktayı görmek isteyen, gelsin 24 Haziran seçimlerindeki bu geniş yelpazeye, çeşitliliğe, renkliliğe baksın. Bununla birlikte her yiğidin bir yoğurt yiyişi var. Ötekilerin tarzı yıkmak, yok etmek olabilir. Bizim siyaset anlayışımız hizmet üzerine, proje üzerine, yatırım üzerine, inşa üzerine kuruludur. Bu seçimlerde de milletimize demokrasiden, ekonomiye, adaletten altyapıya kadar her alanda yaptıklarımızı ve yapacaklarımızı anlatacağız.
Muhalefetin projesi yok dedik, ama haksızlık ettik galiba, bir tane projeleri var, onu da şimdiden açıkladılar. Bu proje Türkiye’yi eski sisteme geri döndürmekmiş. Her şeyden önce bu tavır, milletin 16 Nisan’da ortaya koyduğu iradeye saygısızlıktır. Madem bunlar AK Parti’nin her yaptığının tersini vadediyorlar, öyleyse buradan milletimize çağrı yapıyorum, size bu vaatle gelenlere şunları da sorun:
AK Parti Türkiye’de 284 bin yeni derslik yaptı, siz onları da mı yıkacaksınız? AK Parti Türkiye’de 585 bin yeni öğretmen göreve başlattı, siz onları da işten atacak mısınız? AK Parti Türkiye’de 111 yeni üniversite açtı, siz onları da kapatacak mısınız? AK Parti Türkiye’de 69 milyon kişiye geniş bant internet hizmeti sağladı, siz onları da kesecek misiniz?
AK Parti Türkiye’ye 1245 yeni hastane, 130 bin yeni hastane yatağı kazandırdı; siz onları da kaldırıp atacak mısınız? AK Parti Türkiye’de 540 bin yeni sağlık çalışanını hizmete aldı, siz onları da kapı dışarı mı edeceksiniz? AK Parti Türkiye’de 5 bine yakın yeni ambulansı hizmete soktu. Siz bunları da hurdaya mı çıkaracaksınız? AK Parti Türkiye’de 817 bin yeni konut yaptı, siz onları da mı yıkacaksınız?
AK Parti Türkiye’de 20 bin kilometre yeni bölünmüş yol yaptı, siz bunların asfaltlarını falan söküp yeniden tarlaya mı dönüştüreceksiniz? AK Parti Türkiye’de 383 kilometre uzunluğa sahip 258 yeni tünel açtı, siz bunları yeniden taşla, toprakla dolduracak mısınız? AK Parti Türkiye’de yüksek hızlı tren hatları yaptı, mevcut tren hatlarını modernize etti, siz yeniden kara trene dönecek misiniz? AK Parti Türkiye’de 29 yeni havalimanı inşa etti, yurt dışı uçuş noktalarının sayısını 307’ye çıkardı, siz bunları tekrar kapatacak mısınız?
AK Parti sadece 6 ilde kullanılan doğalgazı 78 ile çıkarttı, yılsonuna kadar 81 vilayet; siz bu doğalgaz borularını söküp atıp evleri kömür sobasına geri mi döndüreceksiniz? AK Parti 525 baraj ve 528 hidroelektrik santrali yaptı, 207 içme suyu tesisi, 1232 sulama tesisi açtı, siz bunları yıkıp yeniden suları denizlere akıtacak mısınız? AK Parti 5 milyon hektar alanı ağaçlandırdı, siz bunları kökünden sökecek misiniz?
AK Parti 38 milyar lira sosyal yardım yaptı, siz bunları gidip garip-gurebadan geri mi isteyeceksiniz? AK Parti yaklaşık 4,5 milyon kişiye 15 milyar lira Tasarruf Teşvik Fonu ödemesi, 8 milyonun üzerinde kişiye 3,5 milyar lira Konut Edindirme Yardımı ödemesi yaptı, siz bunları geri mi alacaksınız? AK Parti Türkiye’yi 16 yılda 3,5 kat büyüttü, siz yeniden küçültecek misiniz? AK Parti Türkiye’yi 6 sıfır atarak parasını itibarlı hale getirdi, siz yeniden bu tek haneli rakama altı sıfır ilave etmek suretiyle hani tuvalete gidilebilen günleri geri mi getireceksiniz? AK Parti ihracatı 36 milyar dolardan 161 milyar dolara çıkardı, siz yeniden eski rakama indirecek misiniz?
AK Parti Marmaray’ı, Avrasya Tünelini, Yavuz Sultan Selim Köprüsünü, Osman Gazi Köprüsünü, Ovit Tünelini, daha nice dev eserleri ülkeye kazandırdı, siz bunların hepsini de dinamitleyip yerle bir mi edeceksiniz? AK Parti savunma sanayinde ülkemizi dışı bağımlılıktan kurtarma yolunda çok önemli adımlar attı, siz insansız hava araçlarını, silahlı insansız hava araçlarını, tüfekleri, füzeleri, topları, tankları, geçmişte sizin geçmişiniz bunları toprağa gömdüğü gibi siz de toprağa mı gömeceksiniz? Fabrikaları sizin geçmişiniz gaz ocağı fabrikasına çevirmişti, siz de yeniden gaz ocağı fabrikasına mı çevireceksiniz?
AK Parti terör örgütlerinin başlarını gidip inlerinde eziyor, siz yeniden ülkeyi bunlara teslim mi edeceksiniz? AK Parti Fırat Kalkanı ve Zeytin Dalı Harekatlarından Suriye’de, son şu andaki rakamı söylüyorum, 4423 teröristti etkisiz hale getirdi, 4 bin kilometrekarelik bir alanı güvenli hale getirdi, sığınmacıların buraya dönüşlerini sağlamaya başladı, siz buraları yeniden terör örgütlerine mi bırakacaksınız?
Evet, milletimden rica ediyorum; yarın muhalefet oy istemek için karşınıza geldiğinde kendilerine lütfen bunları sorun. Türkiye’yi eski yönetim sistemine döndürmek isteyenlerin, ihtimaldir ki bunlara da niyeti var. Mehmet Akif böylelerini çok güzel tarif ediyor:
“Yıkmak, insanlara yapmak gibi kıymet mi verir?
Onu en çolpa herifler de emin ol becerir.
Sade sen gösteriver, işte budur kubbe diye,
İki ırgatla iner şimdi Süleymaniye.
Ama ‘gel kaldıralım’ dendi mi heyhat o zaman,
Bir Süleyman daha lazım, yeniden bir de Sinan.
Bunların var mı sizin listede hiç benzeri; yok.
Ya ne var? Bir kuru dil, siz buyurun karnım tok.”
Evet, milletimizin bunların kuru dillilerine karnının tok olduğunu biliyoruz. İnşallah seçim günü sandıkta inşa etmek için yola çıkanla, yıkmakla yola çıkan arasındaki farkı bir kez daha hep birlikte göreceğiz.
Kardeşlerim;
Bir kez daha tekrarlamak istiyorum, bizim milletimize taahhüdümüz, yeni yönetim sistemini derhâl tüm unsurlarıyla hayata geçirmek, eksiklerini, aksaklıklarını derhâl görüp bunları da gidermektir. Yönetim sisteminin değişecek olmasının bize sağlayacağı imkânları gayet iyi biliyoruz. Manifestomuzda bu imkânlarla tahayyül ettiğimiz Türkiye hayalini kısmen ifade ettik. Somut hizmetlere ve yatırımlara ilişkin hususları ise beyannamemizde anlatacağız. AK Parti elbette 16 yıldır iktidardaydı ve bu süre içinde ortaya çıkan bir birikim vardır. Eski yönetim sistemiyle yapabildiklerimiz bunlardı. Dünya değişirken, Türkiye değişirken, AK Partinin ve yeni dönemde hükümeti kuracak olan cumhurbaşkanı olarak bizim yerimizde saymamız kesinlikle düşünülemez.
Her şeyden önce ciddi bir birikimimiz var, ciddi bir tecrübemiz var; 5 yıla yakın İstanbul gibi bir şehrin belediye başkanlığı tecrübesi var, ardından 11,5 yıl başbakanlık tecrübemiz var, Ardından yaklaşık 3,5-4 yıl Cumhurbaşkanlığı tecrübemiz var. Sadece ulusal tecrübe değil bu, bir de uluslararası tecrübemiz var, yani yola yeni çıkan bir çırak değil bu kadro, gerek şahsım, gerekse arkadaşlarım bir defa deneyimli, tecrübeli… İnşallah bundan sonraki süreçte biz yeni yola çıkan olmayacağız. Ya?.. Aldığımız mesafenin üzerine inşallah şimdi süratle yeni yeni projeleri koyarak devam edeceğiz. Şimdi yeni yönetim sisteminin ruhuna uygun şekilde çok daha ileri hedeflere yürümek kararındayız.
Fakat, bizim karşımızdakilerin hiç birinin bir defa böyle bir ne deneyimi, ne tecrübesi, bu tür şeyleri yok. Onlar bu işe sıfırdan başlayacaklar, yeni başlayacaklar, biz ise aldığımız bu mesafenin üzerine şimdi inşallah yeni projelerle adımlarımızı atarak süratle ülkemizi muasır medeniyetler seviyesinin üstüne çıkartacağız. Tabii bu asla eskiyle çelişme veya eskiyi reddetme değil, tam tersine 16 yılın birikimi üzerine yepyeni bir Türkiye inşa etme sürecidir.
Dün bizim için Meclisteki çoğunluğumuz ve buna dayanan hükümetimiz, ülkemizi ve milletimizi uzun zaman maruz kaldığı ihmallerden kurtarma konusunda yapacağımız çalışmaların güç kaynağıydı. Yarın da cumhurbaşkanlığı hükümetini ve ona destek olacak Meclis çoğunluğunu Türkiye’yi hedeflerine, milletimizi hayallerine kavuşturmanın güç kaynağı olarak talep ediyoruz. Çünkü bizim yapacak çok işimiz var.
Demokraside terör örgütlerinin her yolu kullanarak gerçekleştirdiği sabotajlara rağmen ileriye doğru atacağımız daha çok adım var. Ekonomide hiçbir rasyonel ve teknik temeli olmayan, tamamen kur üzerinden yürütülen saldırı dalgasını tersine çevirmek için hayata geçirecek projelerimiz var. Dış politikada Suriye, Irak, İran, Balkanlar, Avrupa Birliği, Amerika, Rusya, Orta Asya, Afrika başta olmak üzere her alanda yapacağımız çok iş var. Güvenlik konusunda sınırlarımızın içinde ve dışında artık kaçınılmaz hale gelen operasyonları sürdürmeye, birliğimizi ve beraberliğimizi daha da güçlendirmeye ihtiyacımız var. Hizmet kalitesini yükseltecek, eğitim-öğretim kurumlarımız, sağlık kurumlarımız, yapacak yeni otoyollarımız, hızlı tren hatlarımız, barajlarımız ve el uzatacak gariplerimiz var.
Bütün bunları etkili ve kararlı bir şekilde yapabilmek için elbette cumhurbaşkanlığı hükümet sistemi çok önemli bir kolaylık olacaktır. Ama aynı zamanda Meclis’te de çoğunluğu sağlamamız şarttır. Her şeyden önce, sistem oturana kadar cumhurbaşkanlığı kararnameleri yanında çok sayıda kanun çıkarmaya veya kanun değişikliğine, hatta anayasa değişikliğine ihtiyaç duyulacaktır.
Benim aziz milletimden isteğim şudur: Bizi bugüne kadar yalnız bırakmadınız, bu defa anayasa değişikliği yapabilecek güce bizleri kavuşturmak suretiyle cumhur ittifakına çok daha farklı bir güç katmanız olacaktır. Bugüne kadar yaptığımız icraatları, sağladığımız istikrar ve güven ortamına borçluyuz. Yeni dönemde de istikrarın ve güvenin temininde Meclis çoğunluğu önemlidir.
Kardeşlerim;
Cumhur ittifakıyla amacımız Meclis’te sadece çoğunluğu elde etmek değil, aynı zamanda reformlar için gereken anayasa değişikliği sayısına da ulaşmaktır. Milletimizin desteğiyle cumhur ittifakının anayasa değişikliği çıtasının üzerine çıkacağına ben inanıyorum, milletime güveniyorum. Tayyip Erdoğan bugüne kadar ülkesinin ve halkının aleyhine olacak hiçbir adım atmamış, hiçbir iş yapmamış, hiçbir karar vermemiştir. Buna rağmen, ortaya çıkan sıkıntılar, sorunlar, eksikler ve belki yanlışlar art niyetten veya tembellikten değil, hayatın kendi tabii akışı içindeki değişimlerden kaynaklanmıştır.
Dün iyi bildiğiniz, birlikte yol yürüme kararı aldığınız insanların veya kesimlerin, yarın rotayı nereye çevirebileceklerini kestirmek mümkün değildir. Biz Rabbimizin emri gereği hüsnü niyetle ülkemize ve milletimize hizmet ederek, herkesle birlikte olmaktan hiçbir zaman çekinmedik, çekinmeyiz. Ne zaman ki yollar çatallaştı, işte o zaman hep milletimize baktık, onun gösterdiği istikamette yürümeyi sürdürdük. Geçmişte birlikte olduklarımızdan, daha sonra kendilerine farklı istikametler, başka yollar, başka hedefler tayin edenlere ‘güle güle’ demekten başka elimizden bir şey gelmezdi, nitekim öyle de yaptık.
Bizim tek sorumluluğumuz ve taahhüdümüz milletimizedir, ülkemizedir; onun dışında kimseye bir mecburiyetimiz, mahkumiyetimiz yoktur. Bugüne kadar yaptıklarımızın ve yapmadıklarımızın hesabını milletimize vermekten hiç çekinmedik. Hesabımız halkadır, Hakk'adır, bu da böyle bilinmeli. Bugün de bu hesabı her yerde, herkese karşı göğsümüzü vererek veririz.
Milli birlik ve kardeşlik projemizin başarısı için ne kadar samimiyetle gayret gösterdiysek, bölücü örgütü açtığı hendeklere gömerken inlerinde bulup tepesine binerken de aynı derecede samimiydik. Bizim tek derdimiz, milletimizin geleceğine güvenle, huzurla, umutla bakabilmesini sağlamaktı. Biz terör örgütünün güdümündeki parti ve kuruluşlar gibi hiçbir zaman ikiyüzlü, iki dilli olmadık. Her yerde her zaman, her durumda herkese aynı şeyleri söyledik, söylemeye de devam ediyoruz.
Benzer bir şekilde, Suriye yönetimiyle geçmişte hem sınır komşumuz, hem de kadim bir tarihi geçmişi paylaştığımız kardeşlerimizin temsilcisi olarak görüşürken, gerçekten samimiydik. Rejim kendi halkına zulmetmeye başladığında ise Suriyeli kardeşlerimize sınırlarımız içinde ve dışında verdiğimiz destekte de aynı derecede samimi olduk. Bizim geçtiğimiz 7 yılda Suriye halkına verdiğimiz hizmetleri bırakınız başka bir ülkeyi, rejimin kendisi dahi sağlayamamıştır.
Avrupa Birliği üyeliği sürecinde ülkemizin ve milletimizin menfaatine gördüğümüz her hususta muhataplarımızla oturduk, konuştuk, anlaşma yolları aradık; ancak mesele ülkemizin ve milletimizin istiskali noktasına geldiğinde de karşımızdaki yüzüne gerçekleri haykırmaktan asla geri durmadık. Türkiye’yi Avrupa Birliği’ne eşit ve adil bir şekilde almayı hedeflemeyen hiçbir projeye rıza göstermedik.
Önceki gün Fransa’da kendini bilmez bir grup çıkmış, Kur'an-ı Kerim’den bazı ayetlerin çıkartılmasını isteyen bir bildiri yayınlamış. Bunu söyleyenlerin Kur'an-ı Kerim’den haberlerinin olmadığı çok belli de, acaba ömürlerinde kendi kitapları İncil’i hiç okumuşlar mıdır veya Tevrat’ı okumuşlar mıdır veya Zebur’u okumuşlar mıdır? Okusalar herhalde İncil’in de yasaklanmasını isterler. Ama bunların böyle bir sorunu, böyle bir derdi asla yok. Biz Batı ülkelerini İslam düşmanlığı, Türk düşmanlığı, yabancı düşmanlığı, ırkçılık konusunda uyardıkça adımız kötüye çıkıyor.
Ey Batı, bak bizim kutsal kitabımıza saldırdıkça şunu biliniz ki biz sizin kutsallarınıza saldırmayacağız. Ama sizi alaşağı edeceğiz, bunu da bilin. Siz her şeyden önce kimsiniz de bizim kutsalımıza veya kutsallarımıza saldırıyorsunuz? Biz sizin ne denli aşağılık olduğunuzu biliyoruz. Bunu zaten her yerde yaptınız, yapıyorsunuz, yeni tanımadık sizi. Fakat ne kadar siz bunları yapsanız da biz sizin kutsallarınıza aynı dille saldırmayacağız. Çünkü biz sizler gibi aşağılık değiliz. Bizim bir duruşumuz var, bizim bir karakterimiz var, bizim bir yapımız var. Biz kime, nerede, hangi dille konuşulacağını gayet iyi biliriz. Onun için de kim ne derse desin, biz hakikatleri haykırmayı sürdüreceğiz.
İktidarlarımız döneminde Türkiye olarak hiçbir ülkeye, hiçbir uluslararası kuruma kayıtsız şartsız bağlılık veya kayıtsız şartsız husumet anlayışıyla hareket etmedik. Biz kişilere değil ilkelere bağlıyız. Karşımızdakiler bu ilkelere uyarsa ne ala, uymazlarsa hiç kusura bakmasınlar, Türkiye kendi çıkarları doğrultusunda dilediğini yapmakta serbesttir; bu da böyle bilinsin. Bugüne kadar hep böyle davrandık, bundan sonra da aynı şekilde devam edeceğiz.
Kardeşlerim;
24 Haziran seçimlerine işte böyle bir iklimde hızla yaklaşıyoruz. Artık günler iyice seçim günü Pazar’ına yaklaşıyor. Aday belirleme sürecimizi titizlikle sürdürerek milletimizin karşısına gerçekten herkesin ‘işte budur’ diyeceği isimlerle çıkmakta kararlıyız.
Değerli kardeşlerim;
Açık ve net söyleyeceğim; tabii ki 600 isimden oluşan bir listeyle halkımızın karşısına çıkacağız. Listelerimizde yer alanlar olacaktır, yer alamayanlar olacaktır. Biz bunları bir kuyumcu hassasiyeti içerisinde elimizden geldiğince yapmaya çalışacağız. Yer alanlar-yer almayanlar, bu noktada bizi anlayışla karşılamaları gerekir. Birçok ölçüleri devreye sokmak suretiyle oluşturacağımız bu listelerle tek derdimiz var, halkımızın karşısına en idealiyle çıkabilmek. Burada tabii birçok hassasiyetlerimiz var; bölgenin demografik yapısından tutunuz, o bölgedeki hassasiyetlere varıncaya kadar bunları gözden geçirmek, hanım, genç, bütün bunları şöyle gözden geçirmek ve bu dengeleri kurabilmek... Bu dengeleri kurmak suretiyle listelerimizi oluşturalım istiyoruz.
Meclis grubumuz ne kadar güçlü olursa, cumhurbaşkanlığı hükümeti olarak yürütmede o kadar rahat ederiz. Cumhur ittifakı, nazar değmesin şu ana kadar gayet iyi gitti, gidiyor, Allah nazardan saklasın. Diğer partilerin kurduğu üç benzemez ittifakının tersine biz tek cumhurbaşkanı adayıyla milletimizin karşısına çıkacağız. Seçime kadar olan yaklaşık 7 haftalık süreyi en verimli şekilde değerlendirmek mecburiyetindeyiz. Önümüzdeki hafta gireceğimiz Ramazan ayının bereketi inşallah seçim çalışmalarımıza da yansıyacaktır. İl kongrelerimiz vesilesiyle son 5 ayda 50 şehrimize gitme imkanı bulmuştum. Seçim tarihine kadar da en azından büyük şehirlerimizi kapsayan bir programımızı mutlaka gerçekleştireceğiz. Milletvekili aday listelerinin ilanıyla hep birlikte tam saha çalışmayı sürdüreceğiz.
Değerli kardeşlerim, ana kademe, hanımlar, gençler; şu 7 haftada durmak yok, yola devam. Gençler, aynı şekilde lise ve üniversiteli genç arkadaşlarımızla buluşarak onları kucaklayacaksınız. Onlara bilmediklerini, az önce konuşmamda anlattığım neler yaptık bunları o arkadaşlarınıza da anlatacaksınız. Şunu sanabilirsiniz: Bunu bilmeyen mi var? Evet, hafızayı beşer nisyan ile maluldür, bilmiyorlar, anlatacaksınız. Anlatın ki onlar da bunu bir başka bilmeyenlere anlatsınlar.
Ve Rabia’mızı unutmayın; tek millet, tek bayrak, tek vatan, tek devlet... Onun için bir olacağız, iri olacağız, diri olacağız, kardeş olacağız, hep birlikte Türkiye olacağız. Bu duygularla bir kez daha sizlere sevgilerimi, saygılarımı sunuyorum.
Kalın sağlıcakla.
",2023-06-24,"The Cumhur Alliance, established by the AK Party and MHP, gained the majority in the Parliament.",before
AK Parti Grup Toplantısında Yaptıkları Konuşma,2018-04-24,"

Değerli milletvekili arkadaşlarım,
Kıymetli misafirler,
Hanımefendiler, beyefendiler;
Sizleri en kalbi duygularımla, hasretle, muhabbetle selamlıyorum. AK Parti Türkiye Büyük Millet Meclisi Grup Toplantısının partimiz ve ülkemiz için hayırlara vesile olmasını Rabbimden niyaz ediyorum. Mecliste özellikle bu hafta çalışmalarımızda başarılı ve verimli bir hafta geçirmenizi temenni ediyorum.
Bu vesileyle Adıyaman Samsat ilçesinde bu gece 03:34’te 5.1 şiddetinde malum deprem oldu. Çok şükür can kaybı yok, 13 yaralımız var, ayakta tedavi gördüler, maddi hasarlar da zaten giderilir. Şu anda Recep Bey ve Ahmet Bey onlar da Adıyaman’a hareket ediyorlar, oradaki bütün olayları yerinde inceleyecekler.
Değerli arkadaşlar;
Seçim Kanunlarındaki değişiklik paketi başta olmak üzere, tatile girmeden yapmamız gereken çok önemli çalışmalar var. Bunları süratle tamamladıktan sonra hemen seçim çevrelerimize dağılacak, inşallah sahada gece-gündüz çalışmaya başlayacağız.
Sözlerimin yine hemen başında milletimizin ve tüm çocuklarımızın dün coşkuyla kutladığımız 23 Nisan Milli Egemenlik ve Çocuk Bayramını bir kez daha tebrik ediyorum. Milli egemenliğimizin sevincini yaşadığımız bir günde, dün Meclis Genel Kurulunda şahit olduğunuzu görüntüleri, yapılan tartışmaları asla tasvip etmediğimi burada bir kez daha ifade etmek isterim.
Kendi hastalıklı siyasetlerini ülkemizin bu önemli milli bayramını zehirlemek için kullananları buradan şiddetle kınıyorum. Milletimizin 15 Temmuz destanını önemsizleştirmek, kendisinin o gece darbecilerin açtığı yoldan kaçışını gizlemek isteyen zatın hezeyanları artık şehitlerimize saygısızlık boyutuna ulaşmıştır. Ve dün yalan-yanlış her türlü ifadeleri orada kullananlara ben buradan gerçeği tekrar hatırlatmak istiyorum.
15 Temmuz gecesi saat 23:17, ana muhalefetin başındaki zat, Atatürk Havalimanı’nda ve orada görüşmeler tankların başındakilerle yapılıyor. Yapıldıktan sonra tanklar yolu açıyor ve ana muhalefetin başındaki Bay Kemal oradan Bakırköy’e kaçıyor ve Bakırköy Belediye Başkanının evinde misafir ediliyor. Orada kahvesini yudumlarken, çayını içerken bir taraftan da gelişmeleri takip ediyor.
Tabii biz daha sonra Marmaris’ten Atatürk Havalimanına geliyoruz. Benim gelişimin nasıl olduğunu ve benim o havalimanına, üstelik Enerji Bakanımız Berat Bey, eşim, kızım, torunlarım, onlarla beraber indiğimi… Dün orada bir terbiyesiz vardı, nasıl olduğunu nereden biliyorsun? Olayı yaşayan benim, kalkıp burada bizim işte İstanbul Emniyet Müdürüyle şöyle konuşmuşuz, şununla şöyle konuşmuşuz, ondan sonra oraya da bu şekilde inmişiz. İnsanda bir izan denilen bir şey olur, ahlak denilen bir şey olur.
Ve 23:17’de sen genel başkanınla beraber oradasın, biz ise Marmaris’ten oraya, evet, uçağımızla geliyoruz ve o piste indiğimizde orada F-16’lar ve helikopterler hala uçuyor. Ve indikten sonra onbinler orada, sen CHP’lileri kandırabilirsin, ama o onbinleri kandıramazsın ve o onbinler bu olayın en yakın şahidi. Ama senin böyle bir derdin yok. Siz her zaman kuyruğu kıstırıp kaçtınız zaten, hiçbir zaman siz kahramanca F-16’ların karşısında dikilenlerden olmadınız, tankların karşısına çıkanlardan olmadınız. Sizler hatta Bağdat Caddesi’nde alkışlayanlardan oldunuz.
16 saat süren bu operasyonu değerli kardeşlerim, biz bizzat havalimanında yönettik. Bay Kemal, sen neredeydin o saatlerde? Sen Bakırköy’deydin, sen kahve yudumlarken, biz Atatürk Havalimanında bakan arkadaşlarım, milletvekili arkadaşlarım ve tüm o milli kahramanlarla beraber oradaydık. Ertesi gün Cumartesi, biz oradan ayrılmadık. Operasyon bitti, bitene kadar orada biz dimdik durduk. Ve bunun yanında Valimiz, aynı zamanda Birinci Ordu Komutanı, şu anda İkinci Başkan, o da oradaydı. Orada kendisine ‘Çık bir basın toplantısı yap’ dedim. Genelkurmay’ı vekaleten orada Ümit Paşa’ya verdik. Bay Kemal, bunları biliyor musun? Ve orada vekaleten Genelkurmay Başkanlığını şu andaki İkinci Başkanımız Ümit Paşa’ya vermek suretiyle süreci yönettik.
Tabii dün baktım ki nasıl olsa Cumhurbaşkanı balkonda oturuyor, onun burada konuşma yetkisi yok veya konuşma hakkı yok, oradan bol bol sallıyorsun, bir de edepsizce el-kol hareketi yapıyorsun. Sen bu el-kol hareketini, yaptırmam da, AK Parti Genel Başkanına belki yapabilirsin, ama bu ülkenin Cumhurbaşkanına yapamazsın. Onun için bir defa haddini bileceksin; ama bunlarda böyle bir şey yok, bunlarda böyle bir ahlak anlayışı yok. Dolayısıyla da dün tabii oradaki gelişmeler gerçekten bir afet, bir felaketti. Milli iradenin tecelligahı olan bir çatının altında milletimizin iradesiyle seçilmiş Cumhurbaşkanına tüm ülkenin ve dünyanın gözü önünde hakaret etmeyi siyaset sanan bu zihniyet, kendi çirkefliği içinde boğulmaya mahkumdur.
Önce Bay Kemal, 15 tane adamını gönderdin sen sözde İyi Parti’ye. Peki, bu 15 tane adamın senin sözde İyi Parti’yi kabul etti mi? Kabul etmedi. Niye? Dün baktım ki ben sözde İyi Parti’nin koltuklarında senin bu 15 tane adamın yok, bunlar hala CHP koltuklarında duruyor. Niye oraya gitmediler? Demek ki gönderdiğin yeri beğenmediler. Demek ki anlaşamadılar, ikna edemediler. Ve bundan sonra senaryo nasıl çalışacak onu da bilemiyorum, her şey olabilir ha, onu da söyleyeyim. Fakat bilinen bir şey var, sözde İyi Parti dün orada üç-dört kişi vardı, arka koltuklar boş, onlar nerede? Onlar CHP Grubunun sıralarında. Ama böyle bir fırsat oldu ve o fırsatı böylece sözde İyi Parti değerlendirmiş oldu.
En güzeli şu değerli arkadaşlarım: Şu anda çok garip bir senaryo var ortada, piyasada: Hafta sonuna kadar bakalım bu senaryo nasıl oynanacak, bunu göreceğiz. Bizim öyle bir sıkıntımız hamdolsun yok. Biz bu konuda adımımızı atmışız, şu anda bir taraftan manifestomuzu hazırlıyoruz, bir taraftan seçim beyannamemizi hazırlıyoruz ve yoldayız. Bir an önce de inşallah bunlar açıklanacak. İlkin inşallah ayın 6’sında açıklayacağız, ki bu inşallah bizim manifestomuz olacak. Ardından da inşallah aday tanıtım toplantımızda da seçim beyannamemizi tam böyle efradını cami ağyarını mani bir şekilde tüm milletimize açıklama imkanını bulacağız.
Tabii ana muhalefetin başındaki zatın tek hezeyanı bundan ibaret de değil. Bu zat geçtiğimiz günlerde yine mezhepçi saplantılarına yenik düşerek Osmanlı’ya iftira attı. Yahu bu ne edep dışı yaklaşımdır. Osmanlı’yı, kurucu unsuru olan Yörüklere, Türkmenlere zulmetmekle itham eden bu zatın gönül dünyasının milletimizden ne kadar uzak olduğunu bu vesileyle bir kez daha görmüş olduk. Bir defa haddini bileceksin. Sultan Abdülhamid-i Sani, bir defa kendi kapısını teslim ettiği insanlar aslında bu insanlardı. Onlara teslim ettiği halde, kendi can güvenliğini onlara teslim ettiği halde sen nasıl oluyor da Yörüklerden veya diğer obalardan Osmanlı’yı koparmaya çalışıyorsun? Bizim ecdadımız bırak Yörüklere zulmetmeyi, Avrupa’nın içlerinden Afrika’nın derinliklerine kadar dünyanın dört bir yanında zulüm gören kim varsa hepsinin de yanında olmayı kendine görev bilmiştir.
Osmanlı bahanesiyle milletimizin tüm değerlerine, tarihine, kültürüne husumetlerini kusan bu zatın iflah olmayacağı iyice anlaşılmıştır. Ermeni çetecilerinden bölücülere ve FETÖ’cülere kadar Türkiye’yi karalamak için çırpınan tüm kesimlerle aynı dili konuşan, muhtemelen aynı hissiyatları paylaşan bu zatın boyunun ölçüsünü tabii yüreği yetip de meydana çıkabilirse inşallah 24 Haziran’da göreceğiz.
Dün Meclis’te tüm Türkiye’nin gözü önünde yaşanan hadiselerin takdirini ben milletime bırakıyorum. Sadece dünkü görüntünün dahi Türkiye’nin yönetim sistemi değişikliğine gitmesinin ne kadar isabetli olduğunu bir kez daha ispatladığına inanıyorum. Bay Kemal, zaman geçirme, gel hemen aday oluver. Niye sağda-solda arayıp duruyorsun, bir genel başkana da yakışır aday olmak, gel aday oluver. Benim aziz milletimin sana muhabbetini de görelim. Hiç vakit kaybetme ve yola erken çık. Yasama ile yürütmenin birbirinden ayrılmasıyla bu tür gereksiz tartışmaların milletimizin günlük hayatına olan ağır faturalarından kurtulma imkânı da elde edilmiş olacak.
Değerli arkadaşlar;
Geçtiğimiz hafta Grup Toplantımızın ardından Milli Güvenlik Kurulumuzun ve Bakanlar Kurulumuzun toplantılarını gerçekleştirdik. Bu toplantılarda gündemimizdeki diğer hususların yanı sıra olağanüstü hal uygulamasının üç ay süreyle daha devam etmesi kararını aldık. Tabii aynı gün yaşanan bir başka önemli hadise daha vardı, ona girmeden şu olağanüstü halle ilgili rahatsızlığı da bir değerlendirmem lazım.
Bay Kemal, bir defa sen memurdun, o zaman olağanüstü hal kararları nasıl alınır, nasıl devam eder-etmez onları bilmezsin. Ama bil ki bu ülkede olağanüstü hal ile idare edildiği dönemler, şimdi bizim olağanüstü hal kararlarını uyguladığımız gibi cereyan etmiş dönemler değildi. Ve o zamanlar fabrikalar sürekli greve giderdi ve bu grevlerle fabrikalar çalışamaz hale gelirdi. Buradan tüm sanayi kesimine seslenmek isterim; acaba şu anda bu 7. olağanüstü hal dahil bir tane fabrikada böyle bir grev söz konusu mu? Böyle bir şey olduğu anda zaten en büyük bizim tutanağımız ne? Olağanüstü hal. Anında ne yapıyoruz? Müdahalemizi yapıyoruz ve olağanüstü hal çok ciddi bir çözüm kaynağımız oluyor. Ve şu süreç içerisinde Türkiye’de sanayi durmamıştır. Yoğun bir şekilde çalışmalar devam etmiştir. Hiçbir zaman da bunları durdurmaları zaten söz konusu da değildir. Huzurun olduğu bir ortam var, böyle bir ortamda kalkıp bunlar olağanüstü halin olmamasını talep ediyorlar. Niye? Çünkü tezgah bozulacak da onun için. Size biz bu tezgâhı bozdurmayız.
Akıl veriyor, ‘Afrin’e girmeyin.’ Niye girmeyelim Afrin’e? Dertleri başka, çünkü terör örgütleri oralarda cirit atıyor, aynen cirit atmaya devam etsin, bunu istiyor. Bunlara kalsa Cudi’de ne işiniz var, Gabar’da ne işiniz var, Tendürek’te ne işiniz var, Beslerderesi’nde ne işiniz var; bunlar bunu yatıyor kalkıyor görüyorlar. Bay Kemal, biz o Cudi’den, Gabar’dan, Beslerderesi’nden, Tendürek’ten, hatta Kandil’den çıkmayacağız, bunu bilesin. Milletimizin huzuru neyi gerektiriyorsa bunu yapmaya devam edeceğiz. Suriye’nin kuzeyinde de neyi gerektiriyorsa onu yapacağız. İşte bugün yine sordum, şu anda etkisiz hale getirilen terörist sayısı ne oldu? 4272. Kuzey Irak’ta ne oldu? 353. Yurt içinde ne oldu? 258. Durmak yok, yola devam.
Bakınız çok enteresandır; kendileri gidişimizden rahatsız oldu, sağ olsun daha sonra kendisi de gidip karakol ziyareti yaptı, bu iyi bir gelişme. Ve biz bu yolda Mehmet’imizle hep beraberiz, biz bu yolda Özgür Suriye Ordusu’yla da beraberiz. O Özgür Suriye Ordusu’ndaki kardeşlerimizin Mehmetçikle beraber vermiş oldukları mücadeleyi biz bir kenara koyamayız. Onlar Mehmetçiğimizle beraber Suriye’nin kuzeyinde evet ölümü öldürdüler, üzerine üzerine gittiler. Ve bayrağımızı kendi bayraklarıyla beraber oradaki kurumlara diktiler; mesele bu. Bay Kemal ne dedi? ‘Bunlar teröristtir’ dedi. Düşünün, benim Mehmet’imle beraber o arazide hayatlarını hiçe sayan ve şehadet şerbetini içenlerin sayısı 200’ü aşan bu insanlara ‘teröristtir’ diyecek kadar alçalan kişiler bunlar. Zeytin Dalı inşallah bir destandır, Fırat Kalkanı Harekatı bir destandır, bunların hepsi kayıtlara girecek.
Şimdi gelelim son sürece. MHP Genel Başkanı Sayın Bahçeli bizden hemen önce gerçekleştirdiği Grup konuşmasında erken seçim teklifi yaptı. Bunun için 26 Ağustos tarihini kendileri teklif ettiler. Biz henüz kendi içimizde müzakeresini yapmadığımız için Grup konuşmamızda ben iki defa seçimlerin 2019 Kasım’ında yapılacağı vurgusunu yapmakta beis görmedim. Grup konuşmamızın hemen ardından şu arkadaki odamızda arkadaşlarımızla bir istişare yaptık. Milli Güvenlik Kurulu ve Bakanlar Kurulu toplantılarımızın ardından da istişarelerimiz sürdü. Ve geçen Çarşamba günü Sayın Bahçeli ile daha önceden planlanan kararlaştırılmış bir görüşme kararımız vardı, onu da ertesi gün, yani Çarşamba günü gerçekleştirerek erken seçim meselesini kendisiyle değerlendirme imkanı buldum.
Tabii bu görüşme saatine kadar ve sonrasında arkadaşlarımızla istişarelerimiz o sabah, yani Çarşamba sabahı da dahil devam etti. Bilindiği gibi, ana muhalefet partisi eskiden beri defalarca erken seçim çağrısı yapmış ve kendince bize meydan okumuştu. Tabii biz ana muhalefetin böyle boş işlerine alışkın olduğumuz için, milletimiz ne diyor, ne istiyor ona baktık ve hareket tarzımızı da ona göre belirledik. Milliyetçi Hareket Partisi Genel Başkanının erken seçim çağrısının ardından daha herhangi bir değerlendirme ve açıklama yapmadan ana muhalefet partisinin yine hodri meydan diyerek ortaya atıldığını gördük.
Bu tablo bize Türkiye’nin geri dönülemez bir şekilde erken seçim iklimine doğru gittiğini işaret ediyordu. Halbuki bizim önümüzde hem Cumhurbaşkanlığı için, hem de Hükümet için kullanabileceğimiz 1,5 yıllık bir dönem vardı, yani 1,5 yıl daha bu koltukta oturmamız mümkündü. Kendi aramızda yaptığımız uzun istişareler sonunda bu 1,5 yıllık Cumhurbaşkanlığı ve Hükümet dönemimizden fedakarlık yaparak Türkiye’yi içine düştüğü erken seçim tartışmasından bir an önce kurtarma kararı verdik.
Bu istişarelerde erken seçim için Ağustos ayının geç bir tarih olduğunu da değerlendirdik. Hem ülkemizin zaman kaybetmemesi gerektiğini düşünerek, hem de vatandaşlarımızın yaz tatilini hesaba katarak, hem de üniversite giriş imtihanlarını düşünerek seçimlerin 24 Haziran 2018 Pazar günü yapılmasının doğru olacağını kesinleştirdik. Böylece Türkiye’yi 16 Nisan 2017 halkoylamasının ardından artık adından ‘eski’ diye söz ettiğimiz, ama anayasa değişikliği gereği seçimlere kadar yürürlükte olan sistemden de kurtarma imkanını elde etmiş oluyoruz.
Değerli arkadaşlar;
Erken seçim tarihi olarak 24 Haziran’ı ilan etmemizin ardından Meclisimizde gereken süreçleri tamamlayarak hemen erken seçim kararını aldık. Yüksek Seçim Kurulumuzda seçim takvimini yavaş yavaş oluşturuyor. Buna göre seçime Yargıtay Cumhuriyet Başsavcılığının tuttuğu kayıtlara göre Yüksek Seçim Kurulu tarafından gereken şartları taşıdığı belirlenen 10 siyasi parti katılıyor.
Tabii bu arada eski Türkiye siyasetinin hastalığı olarak bildiğimiz garip bir durumla da karşılaştık. İşte o da, az önce ifade ettiğim ana muhalefet partisinden istifa eden 15 milletvekili bir başka partiye geçerek bu partinin Mecliste grup kurabilmesini sağladılar. Ortadaki tablo ve açıklamalar 15 milletvekilinin kendi siyasi tercihleri ve iradeleri dışında parti talimatı olarak bu işi yaptıklarını gösteriyor. Halbuki Yüksek Seçim Kurulunun 264 numaralı kararını incelediğimizde, taşıma milletvekilleriyle grup kurdurulan partinin teşkilatlanma ve kongre barajını aşarak zaten seçime katılma hakkı elde etmiş olduğunu görüyoruz. Demek ki buradaki amaç, söz konusu partiyi seçime sokmak değil. Çünkü Yüksek Seçim Kurulu kararı gösteriyor ki, bu parti zaten seçime girme yeterliliğine sahiptir. Bu tuhaf ve açıkçası millet iradesinin hiçe sayılması manasına gelen operasyonun gayesini önümüzdeki günlerde herhalde hep birlikte göreceğiz.
Siyasette ittifakları hukuken meşru kılan biziz biz, bunun adımlarını biz attık. MHP’yle ittifakımızı da aylar öncesinden ilan ederek milletimizin göz önünde ve hiçbir gizli, kirli pazarlığa girmeden gerçekleştirdik. Çıkmış Siirt’ten benim aday olduğum dönemi anlatıyor. Bilmiyorsun, önce bir ehline sor, bu anlattıklarının hepsi yalan. Zaten sizin karakterinizde yalan var, cibilliyetinizde var. Kalkıp da Siirt’te 3 tane milletvekilini istifa ettirmek suretiyle benim aday olduğumu anlatıyorsun, onu da doğru öğrenememişsin, böyle bir şey yok. Kaldı ki, bu işin şekli bununla yakından, uzaktan alakalı değil. Ama bir şey uyduracaklar ya, bir yalan, bir iftira uyduracaklar; biz buralara öyle gökten zembille inmedik, biz buralara çalışarak geldik.
AK Partiyle MHP’nin ittifakı şeffaf bir şekilde, 81 milyonun gözü önünde ve meşru bir zeminde yapılmıştır. Karşımızdakiler ise karanlıkta birbirlerine göz kırparak iş tutuyorlar. Önü-arkası belli olmayan pazarlıklarla, rengi, kimliği, kişiliği, haysiyeti, hiçbir şeyi belli olmayan, tek gayesi Recep Tayyip Erdoğan düşmanlığı olan bir ittifak kurulmaya çalışılıyor, yaptıkları bu. Türkiye geçmişte defalarca bu tarz siyaset mühendislikleriyle hep karşılaşmıştır. Ama her defasında da milletimiz kirli pazarlıklara değil, kendi iradesine saygılı olanlara, kendisine hizmet etmeye talip olanlara itibar etmiştir. Ana muhalefetin etrafında kümelenen bu tezgâh, AK Parti olarak bizim meselemiz değildir, dolayısıyla bizim bu konuyu garipsemek dışında başka bir tepki göstermemize, başka bir söz söylememize gerek yoktur.
En büyük hakem olan milletimiz tüm bunları takip ediyor, değerlendiriyor. İşte o geçmişteki Güneş Motel olayının içerisinde olanları nasıl milletim cezalandırdıysa, bunlara da vereceği ceza odur. Milletimiz sandık başına gittiğinde de kararını bunların sonucuna göre verecektir. Biz bugüne kadar hep olduğu gibi, bundan sonra da sözümüzü sadece tek muhatabımız olarak gördüğümüz milletimize söyleyeceğiz. Bugüne kadar yaptıklarımızın hesabını milletimize verecek, bundan sonra da yapacaklarımızın taahhüdünü de yine milletimize sunacağız.
Yüksek Seçim Kurulunun seçim takvimine uygun şekilde kendi takvimimizi de belirledik. Aday adaylığı başvurularından temayül yoklamalarına, seçim bildirgemizden kampanya planlamasına kadar tüm hazırlıklarımızı süratle devam ettiriyoruz. Geçtiğimiz 5 ayda 49 ilk kongremize bizzat kendim, 29 il kongremize Sayın Başbakanımız katılmak suretiyle tevafuken adeta bir seçim maratonunu biz zaten başlattık, biz zaten arazideyiz. Şimdi de seçime kadar geçecek süreyi en verimli şekilde kullanmaya çalışacağız. Büyükşehirlerden zaten sadece İzmir ve İstanbul kaldı, bunları da yapacağız. Kadın kolları, gençlik kolları, onlar bu arada yapılıyor, onları da yapacağız. Biz partiyiz parti, biz öyle masa başı kurulmuş bir parti değiliz ve bu partinin ilkeleri, çalışması, her şeyi bir farkın ifadesidir.
Cumartesi günü önce İstanbul’da bir miting havasında geçeceğine inandığım Kadın Kollarımızın ilk kongresini gerçekleştireceğiz, ardından da İzmir’de il kongremiz var, oraya geleceğiz. Seçim iklimine girdiğimize göre, ilk kongremiz vesilesiyle ilk mitingimizi İzmir’de yaparak bismillah diyeceğiz. Pazar günü de İstanbul’da Gençlik Kollarımızın il kongresini inşallah bir miting havasında değerlendireceğiz. Hemen ardından Özbekistan ve Güney Kore’ye, çok önceden planlanmış bir seyahatimiz olacak. Bu arada seçim kampanyasıyla ilgili planlamalarımız da şekillenecek, inşallah ona göre çalışmalarımızı süratle devam ettireceğiz. Ve yine inşallah Mayıs ayı içerisinde Avrupa’daki ilk kapalı spor salonu toplantımızı da inşallah yine bir Avrupa ülkesinde gerçekleştireceğiz, bütün hazırlıklar tamam, şimdiden hangi ülke olduğunu açıklamak istemiyorum.
Değerli arkadaşlar;
Erken seçimin ardından gireceğimiz yeni dönemi ülkemizde istikrar ve güvenin teminatı olarak görüyoruz. Zaten 16 Nisan halkoylamasında anayasa değişikliğiyle yeni bir yönetim sistemine geçme arzumuzun temelindeki sebepler bunlardır. Milletimizi mevcut sistemin sürekli kriz, tartışma, polemik, darbe, cunta vesayet üreten yapısından adeta yaka silker hale gelmişti. Eski sistemin son aylarını yaşıyor olmamıza rağmen, hala bu hastalıkların devam ettiğini görüyor bulunmamız, milletimizin cumhurbaşkanlığı hükümet sisteminin doğruluğunu bir kez daha takdir etmesini sağlayacaktır. İnşallah iki ay sonra büyük ve güçlü Türkiye’nin inşasına giden yolun önünü tamamen açıyoruz.
Bizim yeni dönemde milletimize taahhütlerimiz şunlar olacaktır: Yeni dönem daha fazla demokrasi dönemi, daha güçlü hukuk devleti dönemi olacaktır. Yeni dönem daha fazla refah, daha fazla zenginlik, daha geniş özgürlük dönemi olacaktır. Yeni dönem kalıcı huzurun, kalıcı güven ortamının, daha büyük atılımların dönemi olacaktır. Yeni dönem yürütmenin daha etkin, yasamanın daha itibarlı, yargının daha bağımsız hale geldiği bir dönem olacaktır.
Her ne kadar nüfus artış hızımız arzu ettiğimiz düzeyde olmasa da, hala dünyanın en genç ve en nitelikli nüfusuna sahip ülkelerinden biri olarak, 24 Haziran’ın aslı gençlerimizin seçimi olacağına inanıyorum. Yeni sisteme gençlerimize ve çocuklarımıza 2053, 2071 vizyonlarını vesayetten, darbelerden, krizlerden, eski dönemin tüm engellemelerinden uzak bir şekilde hayata geçirebilecekleri bir zemin oluşturuyoruz.
Dış politikada Türkiye merkezli ve dünyaya açık siyaset anlayışımızı daha da güçlü bir şekilde hayata geçirmeye devam edeceğiz. Tüm devletlerle ve uluslararası kuruluşlarla ilişkilerimizi bu anlayışa göre yürütmeyi sürdüreceğiz. Dünyayı 360 derecelik bir bakış açısıyla tarayacak, hiçbir coğrafyadan, hiçbir siyasi ve ekonomik oluşumdan uzak kalmamaya özen göstereceğiz.
Güvenlik politikalarımızı ülkemiz ve milletimiz merkezli olarak, ama hak, özgürlük, adalet, insani değerlerin korunması esaslarına uygun şekilde sahada hayata geçirmeye devam edeceğiz. Özellikle insani dayanışma, işbirliği, dostları çoğaltma konusunda hem uluslararası platformlarda daha çok mücadele edecek, hem de sahadaki faaliyetlerimizi artıracağız. Suriye’de Fırat Kalkanı ve Zeytin Dalı harekatlarımızın tecrübeleri ışığında, Tel Rifat ve Münbiç’te diplomatik öncelikli olarak, diğer bölgelerde de güvenlik gereklerimizin icabına göre çalışmalarımızı kararlılıkla sürdüreceğiz.
Kıbrıs’tan Ege’ye, Karadeniz’den Trakya’ya kadar her yerde ülkemizin ve milletimizin çıkarlarına uygun politikaları hayata geçireceğiz. Balkanlar’dan Kafkasya’ya, Orta Asya’dan Afrika’ya kadar coğrafyamızdaki kardeşlerimizle sıkı ilişkilerimizi daha da ileriye taşıyacağız. Dünyanın her yerindeki mazlumlara, mağdurlara sahip çıkan, vicdanlı dış politika anlayışımızdan asla vazgeçmeyeceğiz. Kudüs, Suriye, Somali, Myanmar gibi kriz bölgelerinde küresel ölçekte inisiyatif geliştiren bir ülke olarak, sorumluluklarımızın büyüklüğünün farkındayız. Önümüzdeki dönemde ‘dünya 5’ten büyüktür’ tezimizi hayata geçirme konusunda çok daha ileri adımlar atmakta kararlıyız.
Ekonomide geçtiğimiz yıl elde ettiğimiz yüzde 7.4’lük büyüme oranı, ülkemizle ilgili olumsuz değerlendirmeler yapanlara verdiğimiz en güzel cevaptı. İnşallah bu yılda da ilk çeyrekte bu oranı yakalarsak şimdiden söylüyorum hiç şaşmayın. Kur üzerinde oynanan oyunların kayda değer bir ekonomik gerekçesinin ve derinliğinin olmadığı her geçen gün daha iyi anlaşılıyor. Onun için, şimdi bizim attığımız adım nedir? Milli para, yerli para. Milli ve yerli parayla birlikte inşallah bu kur oyununu da bozacağız. Hatta hatta bir diğer adamı daha söylüyorum, inşallah altını belirleyici hale getirmenin de adımlarını atacağız.
Bütçe disiplinimizden ve reform gündemimizden taviz ermeden, faiz ve enflasyon başta olmak üzere ekonomimizi tehdit eden tüm sorunların üstesinden yeni dönemde daha kolay geleceğimizi düşünüyorum. Erken seçim kararına piyasaların ve iş dünyasının verdiği olumlu tepki, bu sürecin ekonomide risklerin değil, fırsatların tetikleyicisi olacağına işaret etmektedir.
Hali hazırda dünyadaki 10 büyük projenin 6’sını hayata geçiren bir ülke olarak, yatırımlar bizim vazgeçilmezimizdir, yatırımlara devam. İnşallah bu yılsonu itibarıyla üçüncü havalimanını İstanbul’da ne yapıyoruz, açıyoruz. İnşallah bu yılsonuna kadar yine İstanbul’umuzda dev bir proje olarak Kanal İstanbul’un ihalesini gerçekleştireceğiz. Aynı şekilde yine Boğaz’dan 3 katlı tünelin geçişinin adımlarını da atacağız. Ve bu arada malum 18 Mart Çanakkale’deki o muhteşem köprünün karşılıklı ayaklarının temellerini attık, o da şu anda yürüyor. Ve tabi bunların hepsi yap-işlet-devret mantığına dayalı adımlar. Ve şu anda Türkiye’nin 81 vilayetindeki 81 milyon vatandaşımızın her birinin günlük hayatına olumlu yansımaları olacak ekonomi politikaları ve yatırımlarla hedeflerimize doğru yürümeyi sürdüreceğiz.
Tabii seçim dokümanlarımız hazırlandığında tüm bunları hep birlikte çok daha ayrıntılı bir şekilde milletimizle paylaşma imkânı bulacağız. Ve bütün bunlarla beraber, Çevre Şehircilik Bakanımız da açıklamasını yaptı, ülkemizin değişik yerlerindeki malum imar noktasındaki çirkin yapılanmalarla ilgili de adımlar süratle atılacak. Bu konuda artık vatandaşımız ‘benim yapımın geleceği ne olacak, benim şu andaki binamın geleceği ne olacak’, bu endişeleri inşallah taşımaktan kurtulmuş olacaklar.
Milletimiz bizden kuru laf, neticesiz polemik, desteksiz atış değil, ekmeğini, aşını nasıl büyüteceğimizin, kendisine ve evlatlarına nasıl bir gelecek bırakacağımızın planlarını, projelerini duymak istiyor. Elbette meydanı haramilere bırakmayacak, kem söz sahiplerine hadlerini bildirmekten de geri kalmayacağız. Ancak milletimizin karşısına asıl 81 milyon vatandaşımızın her birinin geleceğine dair umutlarını besleyerek çıkacağız. Zaten bizim en güçlü olduğumuz alan da budur. Önümüzde böyle mümbit bir zemin dururken ve bu yolda kendimize yol arkadaşları da bulmuşken, ana muhalefeti ve onun kağıttan kayığına binmeye çalışanları kendi hallerine bırakmak en doğrusudur.
Değerli arkadaşlar;
Yeni dönemde evet, yürütme yetkileri cumhurbaşkanına geçiyor; ama Türkiye Büyük Millet Meclisi yasama konusunda tek yetkili olarak eskisinden de güçlü ve itibarlı bir şekilde çalışmalarına devam ediyor. AK Parti olarak 2002 yılı Kasım ayında yapılan seçimlerinden beri ülkemizi işte biz grupla yönettik.
Milli iradeye vurulmak istenen prangaları sizlerle birlikte parçalayıp attık. Vesayetin zincirlerini sizlerle birlikte kırdık. 28 Şubat benzeri bir girişimle Türkiye’nin yeniden karanlığa gömülmesini sizlerle birlikte engelledik. Partimiz kapatılmaya çalışıldığında Türk siyasetinin gösterdiği en onurlu duruşu sizlerle beraber ortaya koyduk. ‘Dünya 5’ten büyüktür’ diyerek sadece ülkemizdeki değil küresel sistemdeki çarpıklıklara başkaldırımızı yine sizlerle beraber yaptık. Türkiye’ye demokraside ve özgürlüklerde sınıf atlatan o sessiz devrimleri sizlerle birlikte hayata geçirdik. Terör örgütleri üzerinden ülkemize diz çöktürmeye çalışanları sizlerle birlikte engelledik.
Cumhuriyet Mitinglerinden 27 Nisan Bildirisine, Gezi Olaylarından 17-25 Aralık emniyet-yargı darbe girişimine, bölücü örgütün çukur eylemlerinden 15 Temmuz darbe teşebbüsüne kadar ülkemizin başına musallat edilen tüm karabulutları sizlerle birlikte dağıttık. Karanlık güçlerden aldıkları destekle sokakları işgale kalkışan vandallar her tarafı yakıp yıkarken, sizlerin gösterdiği o sağlam duruş var ya nice hesapları bozdu. Pensilvanya’da kurgulanan senaryoları ülkemizde sahnelemek isteyenlerin oyunları sizlerin o tunçtan bir yürek gibi sapasağlam duran iradesine çarpıp başarısızlığa uğradı. Türkiye’yi içeride ve dışarıda çukurlarla kuşatmak isteyenlere en güzel cevabı siz verdiniz. Fırat Kalkanından Zeytin Dalına kadar tüm operasyonlarımızı sizin varlığınız ve desteğinizi arkamızda hissederek başlattık ve zafere ulaştık. Cumhuriyet tarihimizin en büyük yönetim değişikliğini sizlerin gücü ve iradesiyle gerçekleştirdik. Herkesin sizleri tahrik etmeye çalıştığı bir dönemde ‘önce Türkiye’ diyerek ortaya koyduğunuz duruşla tarihe altın harflerle geçtiniz.
Sadece bu kadar da değil, Türkiye’de hayata geçirilen her projenin altında da beraber imzamız var. Türkiye’yi 15 yılda 3,5 kat sizlerle beraber büyüttük. Milletimizin önüne 2023 hedeflerimizle beraber çıktık. Evlatlarımıza 2053 ve 2071 vizyonlarımızı birlikte armağan ettik. İhracatımıza, istihdamımıza, üretimimize birlikte rekorlar kırdırdık. 36 milyar dolar ihracatla bu yoldaydık göreve geldiğimizde, hamdolsun şu anda 160 milyar dolara çıktık. Buralara durup dururken gelmedik. İşte IMF’e 23,5 milyar dolar borcu olan bir Türkiye’yi aldık; ama 2013 IMF’e kuruş borcu olmayan bir Türkiye’ye geldik. Bay Kemal, bunlar durup dururken olmadı. Ve daha da ötesi; 27,5 milyar dolar Merkez Bankası döviz rezervi varken, hamdolsun şu anda 110 milyar dolar döviz rezervini yakaladık.
Eğitimde, sağlıkta, adalette, güvenlikle Türkiye’ye birlikte çağ atlattık. Ulaştırmada, göreve geldiğimizde Türkiye’nin 6100 kilometre bölünmüş yolu vardı, 79 senede Cumhuriyet tarihi boyunca bu kadar bölünmüş yol. Biz buna değerli arkadaşlar, evet 19 bin kilometre bölünmüş yol ilave ettik. Dağları deldik, dağları delerek tüneller açtık, aşığı maşuğuna kavuşturduk. Bunlar durup dururken olmadı, azimle oldu, kararlılıkla oldu. Yüksek hızlı tren diye bir şey mi var mı bu milletin defterlerinde-kitabında? Ama yüksek hızlı trene de elhamdülillah kavuştuk. Şu anda hızla bunlar da devam ediyor. Bir taraftan Marmaray’ımız denizin altında, öbür tarafta Yavuz Sultan Selim Köprüsü, öbür tarafta Osman Gazi Köprüsü, öbür tarafta Avrasya Tüneli, bütün bunlar bu dönemin içerisinde oldu. Daha neler olacak neler…
Enerjide, şehircilikte, sporda, tarımda, sanayide, ticarette, turizmde, çalışma hayatında velhasıl her alanda milletimizi Cumhuriyet tarihinin tamamında yapılanların kat be kat fazlası hizmetlere hep birlikte kavuşturduk. Turizmde bir sıkıntı yaşadık, ama elhamdülillah bu yıl inşallah beklentimiz 40 milyon turist, buraya gidiyoruz tekrar ve bu ondan sonra büyüyerek devam edecek. Bütün mesele; iş bilenin, kılıç kuşananındır. Dünyayı hayran bırakan projelerle yola devam.
2002 yılından bugüne kadar AK Parti çatısı altında ülkemize hizmet veren tüm arkadaşlarıma bir kez daha en kalbi şükranlarımı sunuyorum. Sizlerin varlığıyla, gayretleriyle, üretkenliğiyle, mücadelesiyle, sadakatiyle buralara kadar geldik. Yine aynı onurlu duruşla inşallah 24 Haziran seçimlerinde milletimizin karşısına çıkacağız. Nasıl geçtiğimiz 15 yılda tarihi sizlerle birlikte inşa ettiysek, inşallah bundan sonra da aynı şekilde yolumuza devam edeceğiz. Siyasetin bir bayrak yarışı olduğunu aklımızdan çıkarmadan daha çok çalışarak ülkemizi ve partimizi geleceğe taşıyacağız. Ben bir kez daha her birinize ayrı ayrı teşekkür ediyorum. Rabbim yar ve yardımcımız olsun. Kalın sağlıcakla.
",2023-06-24,"The Cumhur Alliance, established by the AK Party and MHP, gained the majority in the Parliament.",before
AK Parti’ye Katılım Töreninde Yaptıkları Konuşma,2017-05-02,"

AK Parti’mizin saygıdeğer mensupları,
Kurucular Kurulumuzun, Merkez Karar ve Yürütme Kurulumuzun, Merkez Disiplin Kurulumuzun, Demokrasi Hakem Kurulumuzun kıymetli üyeleri,
Çok değerli kardeşlerim,
Hanımefendiler, beyefendiler;
Sizleri en kalbi duygularımla hasretle, muhabbetle selamlıyorum.
27 Ağustos 2014 tarihinde milletimiz tarafından Cumhurbaşkanlığı görevine seçilmem sebebiyle Anayasa gereği ayrılmak zorunda kaldığım, kurucusu olduğum partime, yuvama, sevdama, aşkıma bugün yeniden dönüyorum. Tam 979 gün sonra bu hasret hamdolsun sona eriyor.
 Bugün burada bir kez daha ‘selamünaleyküm’ diyerek heyetinizin içine tekrar dahil oluyorum.
16 Nisan Anayasa değişikliğiyle cumhurbaşkanlarının parti üyeliği yasasının değiştirilmesi ve yasağın kaldırılmasını, böyle bir imkânı en güzel şekilde şu anda değerlendiriyor ve partime yeniden üye oluyorum. Tabii bu ayrılık aslında sadece bir resmi ayrılıktı.
 Aramızdaki mesafe mevzuat gereği olan bir mesafeydi. Gönlümüz hep beraber oldu, hep beraberdi. Biliyoruz ki gönüllere sınır çizmek, gönüllere duvar örmek mümkün değildir. Biz hep ‘Bu hududu kimler çizmiş gönlüme / Dar geliyor gardaşım’ dedik ve işte bugünlere
 geldik.
Olağanüstü Kongremizde özellikle vedalaşmayı yaparken ‘AK Parti 13 yıllık bir siyasi parti olsa da aslında asırlar öncesinden başlamış kutlu bir yürüyüşün, kutlu bir davanın mirasını omuzlarında taşıyan bir partidir’ demiştim o gün. Bize asırlar gibi gelse
 de, tarihi süreklilik içinde denizde damla misali olan 979 günlük ayrılığımızın sona eriyor olması, beni asıl bu bakımdan heyecanlandırıyor.
Milletimiz adına öncülüğünü, hizmetkârlığını üstlendiğimiz bu kutlu yürüyüşü inşallah önümüzdeki dönemde hep birlikte daha güçlü, çok daha kararlı bir şekilde sürdüreceğiz; buna inancım tam. Biz yola milletimizle birlikte çıkmıştık. Bugüne kadar her ne yapmışsak
 milletimiz için yaptık, milletimiz için yapmaya da devam edeceğiz. Bugüne kadar hangi sorunun üstesinden gelebilmişsek, yine milletimizin duası, desteği sayesinde geldik. Biz milletimiz için çalıştıkça, gayret ettikçe, ter döktükçe milletimiz bize daha çok
 sahip çıktı. Yeri geldi biz milletimiz için gövdemizi siper ettik, yeri geldi milletimiz bizim için gövdesini siper etti. 15 Temmuz bunun çok açık, net bir ispatıydı.
Türkiye’ye saldıran herkesin, bizi hedef almasının sebebi budur. Bazıları sanıyor ki mesele şahsımızdır, mesele hükümetimizdir, mesele partimizdir. Halbuki mesele milletimizdir, mesele ülkemizdir, mesele devletimizin ta kendisidir. Mesele bağımsızlığımızdır,
 hedeflerimizdir, iddialarımızdır. Biz de, milletimiz de bu gerçeği çok iyi biliyoruz. Bu anlayışla gecemizi gündüzümüze katarak ekonomiden altyapıya, güvenlikten adalete kadar her alanda elimizden gelenin en iyisini yapmaya çalıştık, çalışıyoruz ve çalışacağız.
 İnşallah bundan sonra da aynı şekilde yolumuza devam edeceğiz.
Kardeşlerim;
Cumhurbaşkanlığına aday olduğumuzda; ‘bu bir veda değil bu yeni bir başlangıçtır’ demiş ve yeni dönemi hatırlayın, bir hatimeyle değil Fatiha ile başlatmıştık. Gerçekten partimizi kurduğumuz 2001 yılı Ağustos ayından Cumhurbaşkanlığı görevine seçildiğimiz
 2014 yılı Ağustos ayına kadar yaşadıklarımız tarihi bir değişimin, dönüşümün ifadesidir. Ülkemize kazandırdığımız hizmetlerin en yakın şahidi milletimizin ta kendisidir.
AK Parti olarak bizim en büyük gücümüz milletimizin değerlerine sahip çıkmamız yanında, insanlarımızın hayat kalitesini artırma konusundaki başarımızdır. Daha da önemlisi; bu hizmetlerden ülkemizin en ücra köşesinde mütevazı kulübesinde yaşayanından en büyük
 şehrinin en yüksek binasında ikamet edene kadar her bir vatandaşımızın yararlanıyor olmasıdır. Elbette bizim bir değerler dünyamız var ve bu uğurda her türlü mücadeleyi yürüttük yürütürüz. Ama hizmetlerimizde asla ayrımcılık yapmadık, yapmıyoruz ve yapmayacağız.
Sözümün muhatabı bize kulak verenlerdir, ama icraatlarımız herkes içindir. Bu ülkede kesinlikle kim ne derse desin ikinci sınıf vatandaş yoktur, 80 milyonun tamamı birinci sınıf vatandaştır. Teröre, ihanete, bozgunculuğa sapmayan her insanımızın başımızın
 üzerinde yeri vardır. Biz bu samimiyetle ve gayretle çalıştığımızda milletimizden gereken karşılığı göreceğimize inanıyorum. Onun için ben değerli kardeşlerime bundan sonra yükümüzün daha da ağır olduğunu özellikle hatırlatmak istiyorum. AK Parti’nin başarısını
 anlamak istemeyenler, hep başka yerlere bakıyor. Hâlbuki milletimizle aramızda var olan rabıtaya, muhabbete, hürmete baksalar, geçtiğimiz 15 yılın sırrını da çözecekler. Ama işlerine gelmiyor, oraya bakmıyorlar.
Ülkemizin sosyal bilimler literatürüne ‘AK Parti tarzı siyaseti’ diye bir kavramı kazandırdığımıza inanıyorum. İnanmasalar da, gerçek bu… Böyle bir tarz-ı siyaset artık var mı, literatüre girdi mi? Girdi. İnşallah önümüzdeki yıllarda bu konu enine-boyuna
 konuşulacak, tartışılacak ve gelecek nesillere ışık tutacak bir kavramsal çerçeveye de oturtulacaktır.
Değerli arkadaşlar;
Gönül olarak birlikte olsak da hukuken ayrı kaldığımız 2,5 yılı aşkın dönemde Türkiye, ülkemiz ve milletimiz açısından hayati sonuçları olan çok önemli hadiseler yaşadı. Doğrudan milletin oyuyla göreve gelen Cumhurbaşkanını kabullenmek istemeyenler her zamanki
 gibi kendilerini komik duruma düşürecek işlere kalkıştılar. Davetlerimize iştirak etmemekten, Meclis’te ayağa kalkmamaya kadar akıllarına gelen her türlü direnişi sergilediler.
Bilhassa Beştepe’deki Cumhurbaşkanlığı Külliyesi’ne taşınmamızın ardından bu bina üzerinden şahsımızı ve dolaylı olarak Partimizi yıpratmaya yönelik akla hayale gelmeyecek ahlaksızlıklar sergilendi. Ülkemize iftihar verici bir eser kazandırmanın sevincini
 bu tür iftiralarla gölgelemeye çalışanları her zaman olduğu gibi milletimize havale ettik. Nitekim milletimizin Cumhurbaşkanlığı Külliyesi’ne, kendi evine sahip çıkması karşısında bu tavırları sergileyenler de kendilerine çekidüzen vermek zorunda kaldılar.
 ‘Gelmem’ diyen kim varsa sonunda bir gün Beştepe’nin yolunu öğrendi.
Diğer yandan Suriye ve Irak’ta giderek kötüleşen durum ülkemizi hem sınırlarımız boyunca, hem de büyükşehirlerimizde ciddi bir terör tehdidiyle karşı karşıya bıraktı. Suriye’deki gelişmeleri bahane ederek Kürt kardeşlerimizi sokağa çağıran bir siyasi partinin
 ihanet derecesindeki sorumsuzluğu çok sayıda kardeşimizin canına mal oldu. Yasin Börü ve arkadaşlarının da aralarında bulunduğu 50’nin üzerinde vatandaşımız bölücü örgütün taraftarları tarafından sokaklarda alçakça katledildi; bunu görmemezlikten gelemeyiz.
 Şüphesiz ki bunun bedelini de milletimiz onlara ödetti, ödetecektir.
Bir yanda ana muhalefetin iftiraları, diğer yandan terör örgütlerinin giderek hızlanan sinsi eylemlerinin gölgesinde 7 Haziran seçimlerine ulaştık. Bu seçimde Türkiye, 2002 yılından beri ilk defa istikrar ve güven ortamını kaybetme tehlikesiyle hatırlayın,
 karşı karşıya kaldı. AK Parti’nin tek başına hükümet kuracak çoğunluk elde edememesi, muhalefet partilerinin de aralarında çoğunluğu sağlayacak bir birlik oluşturamamaları ülkemizi yıkıcı bir krizin eşiğine getirdi. Milletimizden aldığımız güçle Anayasanın
 verdiği yetkileri kullanarak ülkemizi siyasi krizden sağ salim çıkartıp 1 Kasım seçimlerine ulaştırdık.
Bu iki seçim arasında yaşadığımız bir diğer önemli sorun da, bir süredir sinsi şekilde yürütülen terör eylemlerinin aleniyet kazanarak artmasıdır. Ceylanpınar’da iki polisimizin evlerinde uyurken terör örgütü tarafından şehit edilmeleri, bizim için bardağı
 taşıran son damla olmuştur. Devlet tüm gücü ve imkanlarıyla terör örgütünün üzerine gitmeye başlamıştır. ‘Çukur eylemleri’ dediğimiz hadiseler de bu dönemde ortaya çıkmıştır. Türkiye, bir yandan siyasi istikrarsızlığın, diğer yandan terör eylemlerinin aynı
 zamanda sınırlarında yaşanan tacizlerin kıskacında zorlu bir imtihan yaşadı. Hamdolsun bu imtihanların hepsinden de yüz akıyla çıktık. Seçimlerin yenilenmesi sürecini başarıyla yürüterek siyasi istikrarı tekrar tesis ettik. Türkiye, yıllardır demokrasi ve
 ekonomiyi güçlendirmek için çalışan AK Parti iktidarlarının istikrar ve güven iklimine yeniden kavuştu.
Askerimizle, polisimizle, korucularımızla verdiğimiz mücadeleyle bölücü terör örgütünü açtığı çukurlara biiznillah gömdük. Suriye’den sınırlarımıza yönelen tehditleri tamamen ortadan kaldırmak için de kapsamlı bir operasyonun hazırlıklarında son aşamaya
 geldik. FETÖ’nün kamudan, iş dünyasından ve sivil toplum faaliyetlerinden tasfiyesi konusunda ciddi ilerlemeler kaydettik. İşte tam bu aşamada Türkiye tarihinin en büyük ihanet teşebbüsüyle karşı karşıya kaldı.
Kardeşlerim;
Hiç şüphe yok ki, 15 Temmuz darbe girişimi Türkiye’ye ve Türk milletine karşı yapılmış en büyük saldırılardan biridir, sıradan değildir. Asker elbisesi giymiş FETÖ mensubu teröristler, devletin namuslarına emanet ettiği silahları millete çevirerek ülkemizi
 işgale kalkışmışlardır. O gece nasıl büyük bir ihanetle başladıysa, ertesi gün de o derece büyük bir kahramanlık hikayesiyle nihayete ermiştir. Milletimizin canı pahasına verdiği bir mücadeleyle, düşünün, 29 gün sabahlara kadar bu millet 81 vilayette uyumadı.
 Bu neydi? Ülkesine sahip çıkmaktı, milletine sahip çıkmaktı, gece-gündüz demeden ‘uyumayacağım’ dedi, uyamadı.
Başarısızlığa uğrattığımız bu darbe girişimi hepimiz için başka hiçbir şekilde elde edemeyeceğimiz dersler içermektedir. FETÖ başta olmak üzere terör örgütleriyle mücadelenin kararlı ve süratli bir şeklide yürütülmemesi halinde başımıza neler gelebileceğini
 15 Temmuz’da hep birlikte gördük. Şimdi bazıları diyor ki, işte burada haklı-haksız, şu-bu vesaire.
Değerli arkadaşlar; öyle veya böyle, ama bir gerçeği bilelim ki, takiyyenin bu kadar başarılı yapıldığı bir başka örgüt Türkiye’de yoktur. Bunlar kendilerini gayet iyi gizliyorlar. Ve bizim burada artık kalkıp da ‘acaba şu ne dedi, bu ne dedi’ diye bakamayız.
 Ülkede bir yargı vardır, hukuk sistemi vardır ve yargı çalışmaktadır, hukuk çalışmaktadır, gereği neyse bu yapılacaktır. Zaman zaman arkadaşlarıma söylüyorum, önünüze gelip gözyaşı dökenler de olabilir. Ben şuna inanıyorum: Acırsak acınacak hale gelebiliriz,
 bu gerçeği de görmemiz lazım.
Uygulamaları gördük, yaşananları gördük, bu millete karşı, bu devlete karşı böyle bir darbe girişiminin dünyada emsali yoktur. Ve Pensilvanya’daki o terörist başı, düşünün, oradan 170 ülkeyi yönettiğini ifade ediyor. 170 ülkeyi yönettiğini ifade ederken
 sadece Amerika’daki charter school’larda şu an itibarıyla 75 bine yakın öğrencinin eğitimi ve yıllık gelirlerinin 700-750 milyon dolara tırmandığı bir kaynak var. Ve bu kaynak nereden geliyor? Bu kaynak Amerika’daki devlet ödemeyi bizzat yapıyor. Bu öyle rastgele
 herkese böyle bir para, böyle bir ödeme yapılabilir mi? Yapılmaz. Bütün bu soru işaretlerinin cevabını bulmamız gerekiyor.
Aynı şekilde Avrupa’da, Almanya’daki gelişmelere bakıyoruz, felaket. Orada her türlü destek onlara veriliyor, bir de PKK’ya veriliyor. Peki, bunlar niye veriliyor? Güçlenen Türkiye’nin önünü kesmek için veriliyor. Eğer benim bir bakanım uçuş izni alamıyor
 Avrupa’ya gidemiyorsa, ha bu soruya bizim cevap bulmamız gerekiyor. İşte şimdi de ne diyor? ‘Peki, biz bundan sonra ne yapacağız’ diyorlar. Bugüne kadar ne yaptığınız ortada; ‘bundan sonra ne yapacağız’ demek ne demek? Ha bundan sonra yapacağınız bir şey var,
 nedir o? Bugüne kadar açmadığınız şu fasılları açmaktan başka çareniz yok. Bunu açarsanız ne ala, açmadığınız takdirde güle güle. Türkiye bunların kapıkulu değildir. Ve bugüne kadar ne söylendiyse, ne denildiyse bunlar hepsi yerine gelmiştir.
Şimdi bir haber dün alıyorum, işte yakında NATO Zirvesi var, orada görüşme talepleri var. Ee? Yukarıdan aşağı 5 tane madde saymışlar. O 5 maddeye bakıyorum, ‘ilk adımı Türkiye’yi atması gerekir, OHAL kalkması gerekir.’ Ee? Şu olması lazım, bu olması lazım…
 Geçin bunları geçin, siz ne yapacaksınız onu söyleyin. Sen önce git Fransa’daki OHAL’i kaldır. Onu kaldırmayacaksın, bizdeki OHAL’i kaldıracaksın. Biz bu terörle mücadeleyi neyle vereceğiz? Orada 10 tane, 15 tane terörist öldürüldü Fransa’da, bundan dolayı
 OHAL ilan ettiler. Bizde devleti yıkmaya yönelik bir darbe teşebbüsü var, 249 şehidimiz var, 2193 gazimiz var. Biz OHAL ilan edemeyeceğiz, beyefendilerden izin alacağız; böyle bir şey olabilir mi? Onun için de tabi onlara söyleyeceğiz tek şey; önce bu fasılları
 halledeceksiniz, verdiğiniz sözleri tutacaksınız, ondan sonra masaya oturur konuşuruz. Aksi takdirde sizinle görüşecek bir şeyimiz kalmadı.
Tabii bu arada Suriye’de başlattığımız Fırat Kalkanı Harekâtı, gerçekten Silahlı Kuvvetlerimizin başarılarla dolu bir süreçtir, İstihbarat Teşkilatımızın başarılarla dolu bir sürecidir. Özellikle Cerablus operasyonu çok çok başarılı olmuş ve DEAŞ oradan
 def edilmiştir. Ardından Rai, ardından Dabık, ardından Bab, bütün bu operasyonlar başarılı bir şeklide sürmüş ve oralardan DEAŞ atılmıştır. Ve şimdi sırada Münbiç ve bildiğiniz gibi değerli arkadaşlar, Rakka var.
Burada tabii ki hedef, başta Amerika olmak üzere koalisyon güçleriyle beraber ne yaparız? Yarın günübirlik bir Rusya seyahatimiz var, Sayın Putin’le bunları enine-boyuna görüşeceğiz, konuşacağız. Temenni ederim ki, oradan hayırlı bir neticeyle döneriz. 16’sında
 da Amerika seyahatimiz var, orada da yine bütün bu konuları enine-boyuna görüşecek ve bunları bir bütün içerisinde ele alır da buralardan inşallah yeni bir süreci başlatabilirsek, öyle temenni ediyorum ki inşallah Suriye’de, hatta Irak’ta yeni bir dönemin
 adımları atılmış olur.
Nihai kertede bir de tabii FETÖ’nün, PKK’nın, DEAŞ’ın ve diğer terör örgütlerinin bütün ortak amaçlarına karşı biz ulusal ve uluslararası bazda ne yapacağız? Amaç, bu ülkeyi bölmektir, bunu bileceğiz. Bu milleti parçalamaktır, bu devleti çökertmektir, işte
 buna karşı biz milletimizle birlikte hep ne diyoruz? Tek millet, tek bayrak, tek vatan, tek devlet, bu 4 temel ilke bizim için çok önemli.
Şimdi bütün arkadaşlarımdan benim istirhamım şudur: Biz, milletimizi parçalamak, bölmek isteyenlere karşı milletimizin birliğini ne yapıp yapıp sağlamamız lazım. Biliyorum, 16 Nisan için Türkiye’nin dört bir yanında çok gayret sarf ettiniz, çok koşturdunuz,
 çok çalıştınız. 81 vilayette bu çalışmayı şimdi bizim tek millet anlayışıyla taçlandırmamız lazım, bunu başarmak zorundayız. Türk’ü, Kürt’ü, Laz’ı, Çerkez’i, Gürcü’sü, Abhaza’sı, Boşnak’ı, Roman’ı vesaire, tek millet olacağız ve bunu başarmak bizim görevimizdir
 birinci derecede. Kucaklıyoruz, kucaklayacağız, ama bizim bu havuza herkes gelmek zorunda değil. Her zaman söylüyorum, sevgililer sevgilisinin davetine herkes icabet etti mi? Etmedi. Biz kimiz ki? Ama biz çağrımızı yaparız, biz davetimizi yaparız; gelen gelir,
 gelmeyene söyleyecek bir şeyimiz yok.
İki, tek bayrak. Bizim bayrağımıza alternatif bir bayrak asla düşünülemez. Ve o paçavralara o niyetle bakanlar da, biz, kusura bakmasınlar, o niyetle bakmayız, gereği neyse onlara da onu yaparız. İşte onun için PYD, YPG, onların kuzey Suriye’deki heveslerini
 biz kursağında bırakacağız, bunu da herkes böyle bilmelidir. Ve kendi göbeğimizi kedimiz keseceğiz; başkasından bize yar yok, destek de yok. O zaman ne yapacağız? Kendi göbeğimizi kendimiz keseceğiz.
Üç, tek vatan, kimse 780 bin kilometrekarelik bu vatan topraklarını bölemez, kimse böyle bir gayretin, hevesin içerisine girmesin. 780 bin kilometrekaresiyle bu vatan bizimdir ve tek vatandır. Onun için geldiğimizde verdiğimiz söz neydi bizim 15 sene önce?
 ‘Batıda ne varsa doğuda da, güneydoğuda da o olacak, kuzeyde ne varsa güneyde de o olacak.’ Biz bunları yaptık mı? Yaptık, eğitimde yaptık, sağlıkta yaptık, adalette yaptık, emniyette yaptık, ulaşımda yaptık, enerjide yaptık, gıda tarımda yaptık, hepsinde
 yaptık, hala da yapmaya devam ediyoruz. 15 yıl önce, 20 yıl önce kim derdi Hakkari’ye bir Selahaddin Eyyubi Havalimanı yapılacak, kimin aklından geçerdi? Ama biz bunu yaptık. Iğdır’a kim derdi, Kars’a kim derdi, Ağrı’ya kim derdi; bunları bu iktidar yaptı.
 Niye? Bu ülkede ayrımcılık olmasın diye yaptı, bölücülük olmasın diye yaptı, onun için kimse AK Partiyi bölücü olarak değerlendiremez, bölücü olarak takdim edemez.
Batının uşakları buraya gelip, Diyarbakır, şurası-burası dolaşıp, ondan sonra da kalkıp şu ifadeleri kullanabilirler: ‘Türkiye’de bölücülük var, ayrımcılık var.’ Asla; asıl bölücülük, ayrımcılık onlarda. Niye? İşte oralardaki benim vatandaşlarıma bunlar
 zulmediyorlar. İşte buyurun, İsviçre’de önce Parlamentonun önüne dev bir pankart asmışlardı biliyorsunuz, şakağıma tabanca dayamışlardı, şimdi yeni bir adım daha attılar. Zürih Başkonsolosluğumuzun bütün camlarına boyaları fırlattılar ve o çevredeki duraklara
 Erdoğan’a ölüm diye yazılar yazdılar.
Peki, nerede İsviçre’nin polisi, ne iş yapar bunlar? Türkiye’de İsviçre’nin Büyükelçiliğine veya Konsolosluğuna varsa biz böyle bir şeye müsaade eder miyiz? Asla ve bugüne kadar etmedik. Bir ufak hareketlenme olsa, bizim güvenlik güçlerimizin ilk işi oralarda
 tedbir almaktır, hep böyle baktık. Çünkü onların hepsini biz emanet olarak görmüşüzdür, ama biz karşılığını ne yazık ki aynı şekilde görmedik, bulamadık.
Bütün bunlara rağmen milletimizin bu değerleri canı pahasına savunması boş değildir. Ve dört, tek devlet... Bizim devlet içinde devlet, böyle bir anlayış yok, Türkiye Cumhuriyeti Devleti’nden başka bizim bir devlet anlayışımız asla olamaz ve yoktur. Hatırlarsanız,
 darbe girişiminin hemen ardından ‘başaramayacaksınız’ diye haykırdığımızda, milletimizin gözyaşlarıyla bize eşlik etmesi işte bu irfanının sonucudur. 15 Temmuz gecesi sokakları, meydanları dolduran milyonlarca insan, bayrağının indirilemeyeceğini, ezanın susturulamayacağını,
 ülkesinin işgal edilemeyeceğini söylerken, bu uğurda hayatını ortaya koyarken, aynı zamanda bizim üzerimizdeki sorumluluğu da katbekat artırmıştır, onun için yükümüz ağırdır. Bu vesileyle milletimizin ve devletimizin bekası için 15 Temmuz gecesi ve terörle
 mücadelede hayatını feda eden tüm şehitlerimize Allah’tan rahmet, yakınlarına sağlığı diliyor, gazilerimizi minnetle yad ediyor ve şifalar diliyorum.
Değerli arkadaşlar;
Hiç şüphesiz hukuken AK Partiden uzak olduğumuz dönemin en son ve en önemli sınaması, 16 Nisan halkoylamasıydı. Türkiye 16 Nisan tarihine durup dururken gelmedi, yıllardır dillendiğimiz, konuştuğumuz bir konu. Bu meselenin bir yönetim sistemi tartışması
 olduğunu hep söyledik. Bu açıdan bakarsanız 200 yıllık, daha güncel gelişmeler açısından da bakarsanız 10 yıllık geçmişi var. Türkiye için parlamenter sisteme geçiş Osmanlı döneminde yapılmış bir tercihti, Cumhuriyet döneminde de bu tercihte ısrar edilmiş,
 böylece 2007 yılına kadar gelinmiştir. Darbeler, muhtıralar, koalisyonlar, krizler, kaoslar içinde geçen bu uzun dönemi kimsenin dikensiz gül bahçesi gibi göstermeye hakkı yoktur.
2007 yılında sistem bir kez daha tıkandığında artık bu işin böyle gitmeyeceği ortaya çıkmıştır. Anayasaya, teamüllere, açık hükümlere rağmen dayatılan 367 garabeti amaçlananın tam tersi bir sürecin başlamasına vesile olmuştur. O yıl Türkiye, sadece Meclisini
 yenilemekle kalmamış, cumhurbaşkanının seçim yöntemini de değiştirmiştir. Bu kararın verildiği gün Türkiye’de yönetim sisteminin fiilen değiştiği gündür aslında. 16 Nisan’da bu karar ete-kemiğe büründürülmüş, anayasaya derç edilmiştir.
Dünyanın hiçbir yerinde her ikisi de halk tarafından seçilen, her ikisi de yürütme yetkileriyle donatılmış 2 yönetici yoktur, olamaz. Ülkemizde cumhurbaşkanları darbe yönetimleri tarafından vesayetin bekçisi olarak tasavvur edilerek sembolik olmanın çok
 ötesinde yetkilerle teçhiz edilmişti. İşte bu çarpıklık yönetim sisteminin kökten değişimiyle cumhurbaşkanını bambaşka bir konuma getirmiştir. Halkoylaması kampanyası boyunca, dilimizin döndüğünce bu sistemin ne olduğunu, ülkemize hangi faydaları sağlayacağını
 milletimize anlatmaya çalıştık.
16 Nisan’da demokratik haklarını kullanan 50 milyon vatandaşımızın tamamına şahsım, milletim adına teşekkür ediyorum. Dünyada bu işin benzeri yok, yüzde 85’in üzerinde bir katılımla bir değerlendirme. Anayasa değişikliğine ‘evet’ diyerek bu tarihi dönüşüme
 katkı veren 25 milyon 200 bine yakın vatandaşıma hassaten şükranlarımı sunuyorum. Ama bu vesileyle tabi ki ‘hayır’ diyenlere de aynı şekilde demokratik haklarını kullanma yolunda gayret sarf ettikleri için onlara da teşekkür ediyorum. Fakat bizim onlara şükranımız,
 en azından herhalde onların da ‘evet’ diyenlere şükranının gerektirir. Olur veya olmaz, çok da önemli değil, biz yolumuzda zaten devam ediyoruz.
Şunu da tabi burada açık ve net söyleyeyim: yüzde 51,4 bir AK Parti oyu değildir. Ama şunu da söyleyeyim: Yüzde 48,6 da bir CHP oyu değildir, onun için kimse kimseyi aldatmasın. Önümüzde yerel seçimler var, önümüzde inşallah 2019’un Kasım’ında Parlamento
 ve başkanlık seçimi var, orada her şey daha net ortaya çıkacaktır.
Dolayısıyla Türkiye’de başvurulması gereken her yere başvuranlar, -bilemiyorum bunların tabi kılavuzu kimler- Yüksek Seçim Kurulu biz biliriz ki nihai karar merciidir; ama Yüksek Seçim Kuruluna gidiyorsun, Yüksek Seçim Kurulu nihai kararını veriyor. Sen
 onunla tatmin olmuyorsun, Anayasa Mahkemesi diyorsun, o arada Anayasa Mahkemesi bir açıklama yapıyor, oradan da umudunu kesiyorsun, şimdi de AİHM’e gidiyorsun. Yahu AİHM’in böyle bir görevi yok, görev alanının içerisinde böyle bir şey yok ve bu ülkenin seçimle
 ilgili iç işlerine karışma yetkisi yok.
Tabi yenilen pehlivan yenilgiye doymuyor. Onun için sabırlı ol, bak önümüzde 2019’da seçimler var, o seçime iyi hazırlan, milletin gönlüne gir ve millet de gönlünde size bir yer ayırsın, ama bunu yapmıyorlar. Hala Türkiye’yi bakıyorsunuz ne kadar Türkiye
 düşmanı varsa, teröristler varsa, onların kapılarına gidiyor ve teröristlerle beraber kampanya sürdürecek kadar ne yazık ki seviye kaybına uğruyorlar.
16 Nisan’da kullanılan oyun da, çıkan evet rakamının da Türk demokrasisinde bir rekor olduğunu özellikle belirtmek istiyorum. Demokrasimiz milletimizin 15 Temmuz’da kanlarıyla, 16 Nisan’da ise sandığa yansıttıkları güçlü iradeyle rüştünü ispat etmiştir.
 Bundan sonra demokrasimiz hakkında görüş beyan eden herkesin bu gerçeği göz önünde bulundurmasını istiyoruz. Hem bizim açımızdan, hem hukuki olarak, hem de milletimizin gündemindeki yeri itibarıyla 16 Nisan artık geride kalmıştır, bundan sonra tüm enerjimizi,
 dikkatimizi, planlarımızı 2019 seçimlerine göre yapmak mecburiyetindeyiz. Diğer partilere de tekrar aynı tavsiyede bulunuyoruz.
Değerli arkadaşlar;
Yaşadığımız tüm bu tecrübelerin bize verdiği dersleri şöyle özetle tekrarlamakta fayda görüyorum: Eğer yaşadıklarımızdan ders çıkartmaksak, yarın benzer sıkıntılara yeniden duçar olmamız kaçınılmazdır. Şayet milletimizin bize verdiği desteğin devam etmesini
 istiyorsak, böyle bir hataya düşmemeliyiz. Bunun için bizim hiçbir terör örgütüne karşı müsamaha gösterme hakkımız yoktur. Bizim bu ülkenin tek bir kuruşunu dahi çarçur etme hakkımız yoktur. Bizim milletimizin huzuru, refahı, geleceği için yapılması gereken
 hiçbir çalışmayı öteleme, savsaklama hakkımız yoktur.
Şunu söylüyorum, tabi bugün burada belediye başkanlarımız filan yok, bakanlarımız var, ama onlar da inanıyorum ki televizyonlardan izliyorlar, bizim hizmetimizde şuna dikkat etmemiz gerekir: Hizmet gereklidir, ama hizmet yeterli değildir, aslolan yeterli
 olanı yapmaktır. Yeterli olan nedir? Yeterli olan, halkımızın gönlüne girmektir, halkımızın gönlünü kazanmaktır.
Bizim rehavete kapılma, hele hele milletimizin rotasından çıkma hakkımız asla yoktur. Çok büyük hizmetler yapıyoruz, 15 senede Cumhuriyet tarihinde görülmemiş yatırımları hamdolsun AK Partimiz yaptı, yapmaya da devam edeceğiz. Altyapı, üstyapı, bütün her
 şeyiyle, eğitim, sağlık, bütün bu alanların hepsinde, bunu yapacağız ve bunu yapmamak için de hiçbir engel önümüzde yok. Bizim bu gücümüz var. Aksi takdirde şehitlerimize mahcup oluruz, gazilerimize mahcup oluruz, evlatlarımıza mahcup oluruz.
Değerli kardeşlerim;
Bu fakir mahcup olmak istemiyor, sizlerin de mahcup olmak istemediğinize inanıyorum. Öyleyse çalışacağız, daha çok çalışacağız, daha samimi çalışacağız, daha verimli çalışacağız, daha çok insana ulaşacağız, bizi duymamış olana kendimizi duyuracağız, bizi
 tanımamış olana kendimizi tanıtacağız.
Bir gece geç kaldık, Ani Harabelerini dolaştık, Recep Akdağ Bey filan beraberdik. Dönüşte dedim ki, ‘Recep Bey, şöyle bir çat kapı yapalım.’ Çıktık, şöyle bir çat kapı yaptık. Tabii bizi görünce ev sahibesi, gelin, kızı neyse, şaşırdılar. Dedik ‘evin beyi
 yok mu?’ ‘Bey şu anda sürülerle beraber’ dedi. Meğerse çobanmış. Dedim, ‘Peki bize ikram edebileceğin bir şeyin var mı?’ ‘Ne demek Başbakanım, buyurun’ dedi, kapıyı açtı, hemen aldı bizi içeriye. Ve malum tandır hazır, peynir, petek bal, hemen onlar geldi,
 çay geldi. Ama bu arada da hemen telefonla beyini arıyor, ‘Bey bey bak Başkanım bizde’ diyor. O da ‘İyi bakın ha’ diyor. Neyse verdi telefonu bize, dedim ‘Yakın- uzak neredesin?’ ‘Uzaktayım Başbakanım’ dedi. Dedim, ‘O zaman sen hiç yorulma, bize hanımefendi
 burada gerekli ikramı yapıyor.’ Gerçekten ikram, izzet, muhabbet bayağı kesifti, güzeldi.
Çıktık, şehre gelmeden dedim ki, ‘bir kapıyı daha çalalım’; bir çat kapı daha yaptık. O evin sahibi filan onlar oradaydı. Ve hemen kahve ikramı için evin gelinine ev sahibesi talimat verdi, kızımız da kahveyi getirirken düşürdü ve eli kesildi. Ben de Recep
 Bey’e dedim ki, ‘Şöyle hemen al hastaneye götür.’ O zaman da o hastane yeni yaptığımız hastanelerden bir tanesiydi herhalde. Recep Bey aldı hastaneye götürdü, neyse dikiş filan atıldı, ama onlar ikramlarını bize yine yaptılar.
Neyi diyeceğim? Söyleyeceğim şey şu: Bu insanlar bizim insanlarımız. Ben onlar Kürt müdür, Zaza mıdır, şu mudur, bu mudur, böyle bir şey bilmiyorum, çat kapı yaptım. Ve bizim bu anlayışı yaygınlaştırmamız lazım. Durmayacağız, çat kapı yaşayacağız, özel davet
 yok. Parası pulu olanlara gidelim de diğerlerini kenarda bırakalım, yok. Parası pulu olanın zaten her şeyi var, yani gerek yok. Ama biz öbürlerine gidelim, bizimle yürüyenler ağırlıklı onlar. Ha öbürlerini öteleyelim mi? Hayır, onu da demek istemiyorum. Ancak,
 buradaki samimiyet orada yok. Onun için de biz kuradan çıkar gibi çat kapı yapalım, gidelim. Ve bu bambaşka bir heyecan, bambaşka bir zevk, bunu yapalım ve bizi yanlış bilene doğrusunu da anlatalım.
Toplumun hiçbir kesimini tabii ki ihmal etmeyeceğiz, özellikle gençlere ve kadınlara özel önem vereceğiz. Onun için kadın kollarımızın görevi çok çok ağır, çok çok önemli, aynı şekilde gençler... Bunun için kendimizi sürekli yenileceğiz. Gençlere ulaşmak
 için hangi yenilikleri yapmamız gerekiyorsa yapacağız. Kadınların gönlünü fetih etmek için ne yapılması gerekiyorsa yapacağız. Ben de eşime, Semiha Hanıma huzurlarınızda teşekkür ediyorum. Tabii tüm bakan arkadaşlarımızın aynı şekilde eşlerine teşekkür ediyorum,
 milletvekili arkadaşlarımızın, hanım milletvekillerimizin kendilerine aynı şekilde eşlerine teşekkür ediyoruz.
Ülkemizin büyümesi, gelişmesi, ilerlemesi için çalışan işçisinden işadamına, esnafından çiftçisine tüm kesimleri destekliyoruz, destekleyeceğiz. Büyüme oranımızı daha da yükselteceğiz. Üretimi, ihracatımızı arttıracağız. İstihdamı arttırıyoruz arttıracağız.
 Enflasyonu Allah’ın izniyle daha da düşüreceğiz. Ama bu arada faizleri mutlaka aşağıya çekeceğiz. Hep söylüyorum; faiz-enflasyon, bir sebep-netice meselesidir. Sebep faizdir, enflasyon neticedir, onun için bu adımı atacağız. Mevcut projeleri süratle tamamlayacak,
 yenilerini hemen devreye alacağız.
Özellikle savunma sanayi projelerimiz bizim için kritik öneme sahip. Bu alanda ülkemize yüksek teknoloji katkısı olmayan hiçbir proje bizim için muteber değildir. İşte dün Hindistan seyahatinde Sayın Modi ile yaptığımız görüşmelerde özellikle bilişim teknolojisi,
 yazılım vesaire bunları kendileriyle görüştük. Hatta hatta uzay teknolojisinde ciddi adımlar attılar, ‘Türkiye ile müşterek adımları atabiliriz, yaparız’ dediler. İnşallah bunları da kovalayacağız.
Terörle mücadele ve Suriye operasyonlarında yaşadığımız tecrübeler, savunma sanayinin tüm alanlarında kendi kendine yeterli bir ülke haline gelmemizin en stratejik önceliğimiz olduğunu göstermiştir. Bunlarla birlikte eğitimde, sağlıkta, adalette, güvenlikte,
 şehirleşmede, sosyal yardımlarda kat etmemiz gereken önemli mesafeler var.
AK Parti en zor dönemde biliyorsunuz iki husustan vazgeçmemiştir; bunlardan biri özgürlük-güvenlik dengesini gözetmek, diğeri de ekonomideki önceliklerimiz ve yatırımlarımızdan asla vazgeçmemektir. Bugün dünyanın en eli kanlı terör örgütlerinin saldırılarına
 maruz kalmasına rağmen mücadelesini demokrasi ve hukuk içinde yürüten bir ülke olmamızın gerisinde işte bu anlayış var. Aynı şekilde etrafımız ateş duvarıyla çevrili olmasına, içimizde de benzer görüntüler ortaya çıkartılmaya çalışılmasına rağmen büyüme rakamlarımızla,
 büyük yatırımlarımızla hala en önlerde yer almamızın sırrı da budur. Önümüzdeki yıllarda da demokrasi, hukuk ve yatırımlar konusundaki hassasiyetlerimizden vazgeçmeyeceğiz
Değerli kardeşlerim;
Bizim sizlerle olan yol arkadaşlığımız, gönüldaşlığımız öyle pamuk ipliğine bağlı değildir. Bizim muhabbetimiz rüzgâra göre yön değiştirmez. Çünkü bizim kardeşliğimiz ahiret kardeşliğidir, buna böyle bakacağız. Bizim dava arkadaşlığımız ervah-ı ezelden levh-i
 kalemde yazılmıştır, buna böyle bakacağız. Ama dava adamlığı da kolay değildir. Üstat ne diyor:
“Eyvah, eyvah, Sakaryam, sana mı düştü bu yük?
Bu dâva hor, bu dâva öksüz, bu dâva büyük!..
Ne ağır imtihandır başındaki, Sakarya!
Binbir başlı kartalı nasıl taşır kanarya?
İnsandır sanıyordum mukaddes yüke hamal.
Hamallık ki, sonunda, ne rütbe var, ne de mal,
Ve ayrılık, anneden, vatandan, arkadaştan.”
Böyle bir yolculuk... Bizler hor da olsa, öksüz de olsa bu davayı taşımaya talip olduk. Rabbimiz ne buyuruyor? Dağların bile çekemediği yükü insan ne yaptı? Yüklendi. Şimdi bunun hakkını hep beraber vermemiz lazım. Kimse bizi buna zorlamadı. Her birimiz
 kendi irademizle, kendi tercihimizle bu meşakkatli yola revan olduk. Sonunda rütbe, mevki-makam, mal ummadan, hiçbir şey hesap etmeden çıktığımız yol bizi işte buralara getirdi. Er kişi niyetine musallada ve oradan mezara; yolculuk bu. Elbette bu ağır yükü
 çekemeyenler de oldu, olacaktır. Onları ademe mahkûm ediyor, değerlendirmesini milletimize bırakıyoruz. Şu da bir gerçek ki; bugüne kadar bu davaya, bu partiye sırtını dönüp de iflah olan kimse görmedik.
İnşallah bundan sonraki çalışmalarımızda saflarımızı daha da sıkılaştırarak yolumuza devam edeceğiz. 21 Mayıs’ta gerçekleştirecek olağanüstü kongremizden partimizin güçlenerek çıkacağına inanıyorum. Olağan kongre sürecini fırsat bilerek bu güçlenmeyi aşağıdan
 yukarıya doğru ve kararlı bir şekilde sürdürmeliyiz. Kaybedecek zamanımız yok. Yolumuz uzun, vazifemiz ağırdır. Önce mahalli seçimlerin, ardından Cumhurbaşkanlığı ve milletvekili seçimlerinin yapılacağı 2019 yılına kadar geçecek süreyi çok iyi değerlendirmek
 mecburiyetindeyiz.
Rabbim yolumuzu, bahtımızı açık etsin. Hakk’a ve halka hizmet yolunda Mevla’m bize güç versin, kuvvet versin. Rabbim yol arkadaşlığımızı, gönüldaşlığımızı daim ve kaim eylesin. Bu düşüncelerle sözlerime son verirken, aileme yeniden katılıyor olmanın, bu
 çatı altında yeniden sizlerle biraraya gelmenin sevinci, heyecanı, mutluluğu içinde hepinize sevgilerimi, saygılarımı sunuyorum. Muhabbetiniz, coşkunuz, ahde vefanız için her birinize gönülden teşekkür ediyorum. Hepinizi Allah’a emanet ediyorum, kalın sağlıcakla.
",2023-04-16,The Presidential Government System was introduced: Changing the law and banning the party regulation of presidents,after
37. Muhtarlarla Buluşmada Yaptıkları Konuşma,2017-04-05,"

Çok değerli muhtarlarımız,
Kıymetli kardeşlerim;
Sizleri en kalbi duygularımla, hasretle, muhabbetle selamlıyorum. Cumhurbaşkanlığı Külliyesi’ne, milletin evine hoş geldiniz.
Muhtarlar toplantımızın 37’ncisinde sizlerle biraradayız. Görüldüğü gibi öyle ara sıra, bazı-bazı yapmıyoruz, sürekli muhtarlarımızla biraraya geliyoruz. Fakat bu defa arayı biraz uzattık, malum kampanya. Neredeyse 2 aydır biraraya gelemedik. Fakat dedik şimdi bunu toparlayalım, çünkü ortalama 400 muhtarımızla her hafta biraraya geliyorduk, ama bu defa Gazi Külliyede inşallah bu işi dedik tam yapalım. En son muhtarlar toplantımızı malum 8 Şubat’ta yapmıştık.
Bugün hem mekan, hem sayı, hem il dağılımı itibariyle çok farklı bir muhtarlar toplantısını yapıyoruz. İlk 36 toplantımızı Külliyemizin ana binasındaki toplantı salonunda yapmış, yemeğimizi de kış bahçesinde gerçekleştirmiştik. Bugün ise Külliyemizin önemli bir parçası olan Kongre ve Kültür Merkezi’nde bir araya geliyoruz. Normalde ana binadaki salonun kapasitesi itibariyle ortalama 10-12 vilayetten 400, bazen 450’ye varan muhtar kardeşimizle biraraya geliyorduk, bugün 81 vilayetimizden gelen 2 bin muhtar kardeşimizle bir aradayız. Bu defa yemek ikramını şahsım adına İçişleri Bakanımız yapacak. Kongre ve Kültür Merkezi’mizin yapısı böyle bir organizasyona müsait olmadığı için toplantımızın ardından Gölbaşı Vilayetler Evi’nde Sayın Bakanımızın nezaretinde inşallah bu yemek ikramı gerçekleştirilecek. Toplantımızın hemen ardından Bursa’da bir toplu açılış törenine katılacağımız için bu yemeğe bu defalık maalesef iştirak edemeyeceğiz.
Tabii bizim asıl hedefimiz, inşallah alt tarafta, hemen arka planda caminin arkasında dev bir yeri yapıyoruz. Çok amaçlı salonun hizmete girmesiyle bu toplantılarımıza yine yemekli olarak orada devam edeceğiz. Zira aynı anda 2 bin civarında insanın yemek yiyebileceği orada salonumuz yapılıyor, inşaatımız hızla ilerliyor. İnşallah o toplantılar tabii çok çok farklı olacak. Çünkü bütün kardeşlerimizi biraraya getirip orada birlikte yemek, birlikte sohbet hem kaynaşmaya, hem tanışmaya vesile teşkil edecek; bu imkana kavuşacağız.
İçinde bulunduğumuz bina gazi bir mekandır. 15 Temmuz darbe girişiminde bu çevrede 29 şehidimiz var, 36 gazimiz var. Ve bu gazi mekan tarihe böyle kaydolacak. 15 Temmuz darbe girişiminde binamız darbecilerin ateşine maruz kaldı, hemen önümüzdeki yolda F16’larla bombalandı. Helikopterlerle aynı şekilde ateşe tutuldu. Türkiye’nin bir daha öyle karanlık geceler yaşamaması için bu hatıraları canlı olarak hafıza kaydımızda tutmalıyız. Rabbim ülkemizi böyle saldırılardan, böyle ihanetlerden muhafaza eylesin diyorum.
Kardeşlerim;
Türkiye 11 gün sonra çok önemli bir seçim için sandığa gidecek. Seçimin konusu, malum Anayasa değişikliğidir. Zahiren baktığımızda ortada 18 maddelik bir Anayasa değişikliğinin kabulü veya reddi söz konusudur. Ancak içerik itibariyle ülkemizin yönetim sistemini değiştirecek olması bakımından bu halkoylaması tarihi bir öneme haizdir. Özellikle de yeni sistemin en büyük özelliği; mili iradenin, yani sizlerin iradesinin ülke yönetimi üzerindeki gücünü arttırıyor olmasıdır. Doğrudan halkın oyuyla göreve gelen insanlar olarak sizler bunun anlamını çok iyi bilirsiniz. Kaymakam ve belediye başkanının yetkileriyle donatılmış bir muhtarın mahallesine getirebileceği hizmetleri düşünün. İşte 16 Nisan’da buna benzer bir değişim gerçekleştiriyoruz.
Kardeşlerim;
Fakat bunu anlamayanlar var, ana muhalefetin başındaki zat bunu anlamış değil. İşte geçenlerde bir konuşma yapıyor, ne diyor? ‘17 Nisan’da muhtarlıkları bu Cumhurbaşkanı kapatabilir.’ İnanın böyle bir yalan makinesi ben görmedim. Bir defa muhtarların nasıl seçildiğini dahi bilmiyor. Tayyip Erdoğan nasıl seçildiyse muhtar da öyle seçiliyor Sayın Kılıçdaroğlu, aramızda fark yok. Beni de millet seçti, sizleri de millet, öyle mi?
Şimdi diyor ki; ‘bir kararname çıkarır ve sizleri kapatır.’ Yahu muhtarlar kararnameyle gelmedi ki, muhtarlar yasal düzenlemeyle geldi, yasal düzenlemeyle gelen yasal düzenlemeyle gider. Ve o yasal düzenlemenin de bağlı olduğu yer neresi biliyor musunuz? Anayasa, böyle bir yapı. Onun için muhtar deyip geçmeyin. Ama ne yazık ki muhtarı bu Beyefendi hafife alıyor.
İşte bakın ben Birleşmiş Milletler Toplantısında konuşuyorum, o da burada konuşuyor. Çok enteresan, “Birleşmiş Milletler Toplantısında Tayyip Erdoğan konuşurken bir yurttaş olarak, ana muhalefet partisinin genel başkanı olarak utandım. Dünya liderlerine mi, yoksa muhtarlara mı konuşuyor belli değil.” Bakın, bunu aynen kayıtlardan çıkarttırdım.
Şimdi burada da muhtarlara bir toplantı yapıyor, 40 kadar muhtar ve bir muhtarımız oradan çıkıyor diyor, “Siz Birleşmiş Milletler’de Cumhurbaşkanımızın konuşmasını burada bu şekilde değerlendirdiniz, ben bir muhtar olarak bundan rahatsız oldum.’ Ne dese beğenirsiniz; ‘Haddimize mi?’ Yahu söyledin işte, kayıtlarda. Artık dünya öyle bir dünya ki, ağzından çıkan bir lafın esiri olursun. Araplarda bir söz var, “Sır ağzından çıkana kadardır, çıktı mı sen onun esiri olursun.’ Şimdi bak bunların hepsi kayıtlarda artık. Artık internet denilen bir olay var, her şey kayıtlarda. Ben şimdi Özel Kalemime diyorum, ‘böyle böyle, bir araştır bakayım, çıkart şunları’; hemen hop bir döküyor ortaya. A’dan Z’ye nerede ne konuşmuş hepsi çıkıyor ortaya, tarihine varıncaya kadar, saatine varıncaya kadar.
Ve ‘lokantaları kapatacak’ diyor; tövbe tövbe... Yahu lokantayla cumhurbaşkanının ne işi var? Kaldı ki, o mekanizmayı da bilmiyor biliyor musunuz? Lokantayı eğer kapatacaksa, böyle bir merci varsa belediyelerdir Sayın Kılıçdaroğlu, bunu da öğren. Ben Belediye Başkanlığı yaptım, bu işleri de iyi bilirim. Yani kim ne iş yapar haberi yok. Böyle bir insana bu ülkede nasıl olacak da hakikaten böyle bir siyasi parti, üstelik de ana muhalefet teslim edilecek?
Demokrasilerde değerli arkadaşlarım, muhalefet çok önemli ve muhalefet eğer gerçekten akıllı, ciddi bir muhalefet yaparsa iktidara güç kadar. Ama muhalefet muhalefetini doğru yapmazsa hem kendi kaybeder, hem de ülke kaybeder. Cumhurbaşkanlığıyla Başbakanlığını ne yapıyoruz, birleştiriyoruz. Ama o ne diyor? Ya arkadaşlar, burada kayıtlarda var mı bizim? Hadi bakalım, şöyle bir dinletin bize.
Şimdi tabi öyle bir gerçek var ki, Cumhurbaşkanlığının kapısı tarih boyunca hiçbir zaman muhtarlara açık oldu mu? Ama ilk defa bu kardeşiniz Cumhurbaşkanlığı Külliyesi’nin kapısını muhtarlara açtı ve şu ana kadar 16 bin muhtarı ben Külliye’de ağırladım, milletim adına ağırladım. Beraber yemeklerimizi yedik, il il resim çektirdik, ondan sonra hediyelerimizi verip gönderdik.
(CHP Genel Başkanı Kemal Kılıçdaroğlu’nun bir radyo kanalına verdiği mülakattaki açıklaması dinletildi: “Siz eğer tarafsızlığınızı kaybederseniz, tarafsız olursanız bu sistem yürümez, asıl o zaman kavga çıkacak. Düşünün, yeni modeli kurduk, halk seçti cumhurbaşkanı, başbakan da başkası oldu. Cumhurbaşkanı başka bir partinin genel başkanı, başbakan da başka bir partinin genel başkanı, asıl kavga o zaman çıkacak, asıl onu düşünmemiz lazım. Cumhurbaşkanı tarafsız olursa, başbakan onun tarafsızlığına saygı göstererek onun uyarılarını dikkate alır. Ama cumhurbaşkanı taraf olursa, başbakan da başka bir partinin genel başkanı, cumhurbaşkanı başka bir partinin genel başkanı, asıl kavga o zaman çıkacak.”)
Ne anladınız? Kardeşlerim, sıkıntı bu işte. Yahu zaten işte bu kavga çıkmasın diye Cumhurbaşkanlığıyla Başbakanlığı birleştiriyoruz Sayın Kılıçdaroğlu, anladın mı? Bunları çok ağır yaşadık. Ha bizim dönemimizde yaşanmadı; niye? Aynı ekolden geliyoruz, aynı ekolden geldiğimiz iççin ne Sayın Gül’le, ne benim Cumhurbaşkanlığım dönemimde bunlar olmadı. Fakat aynı ekolden geldikleri halde Sayın Sezer-merhum Ecevit, işte anayasa kitapçığının fırlatılması olayını düşünün, onlar bile birbirine girdi ve ertesi gün ekonomi allak bullak oldu. Peki, bunun bedelini kim ödeyecek? Millet.
Değerli kardeşlerim;
İşte bunları ortadan kaldıracak sistemin adıdır 16 Nisan, o bakımdan çok önemli. Ve hükümet öyle koalisyonlarla, pazarlıkla, kavgayla, meşhur Güneş Motel pazarlıklarını hatırlayanlarınız vardır, oralarda nasıl pazarlıklar yapıldı, oralarda nasıl bakanlıklar verildi, dağıtıldı? Aklımda kaldığı kadarıyla 13 bakanlık dağıtıldı orada, bunlar yaşandı ve parayla bunlar.
Ve şimdi hükümet Meclis’te kurulmayacak; ya nerede kurulacak? Doğrudan sandıkta milletimiz tarafından, sizin tarafınızdan kurulacak. Ne demek bu? Siz sandıkta yetkiyi veriyor musunuz cumhurbaşkanına, veriyorsunuz. Cumhurbaşkanı Parlamento içinden değil, isterse oradan da kurar, kurar ama, Parlamentodan aldığı bir kişinin milletvekilliği ne yapar, düşer. Ne yapacak? Dışarıdan alacak. Rahmeti Özal öyle derdi, “Parlamento içinden kabine olduğu zaman Parlamentodaki kendi partili arkadaşlarıyla bile kabinedeki bakanların çoğu zaman kavgalı olduğuna şahit oldum” derdi. Şimdi biz onlar olmasın istiyoruz. Ve dışarıdan kabineyi ne yapacak? Oluşturacak, yani milletvekilliği sıfatı olmayacak. Ha isterse olur, o ayrı konu, dışarıdan alacak. Ve dışarıdan kurduğu bu kabineyle de ülkesine hizmeti sürdürecek.
Ya çok enteresan şunu söylüyor: “Siz o bakana gidebilir misiniz” diyor. Yahu niye gidemesin? Bakanın görevi ne? Bu ülkeye hizmet. Cumhurbaşkanının görevi ne? O Bakanlar Kurulunu çalıştırmak. İşte şimdi bu süreç içerisinde; ki Tayyip Erdoğan 4,5 yıl İstanbul gibi bir şehrin Belediye Başkanlığını yaptı, halkına hizmet nedir, şehrine hizmet nedir, onu bilen bir insandır. Ondan sonra 12 yıl Başbakanlık yaptı, Türkiye’ye hizmet nedir, bu topraklara bu millete hizmet nedir, onu da gayet iyi bilir. 2,5 yıldır da Cumhurbaşkanlığı yapıyoruz, burada da yine bu şekliyle gerek Hükümetle münasebetler, gerek hizmet nasıl yürütülür, elhamdülillah bunu da icra ettik. Ziya Paşa diyor ya: “Eşek ölür kalır semeri, insan ölür kalır eseri”; mesele bu.
Şimdi bizim çok daha ileriye gitmemiz lazım, bize artık bu elbise dar geliyor dar, daha ileri gitmemiz lazım. Gazi Mustafa Kemal’in ifade ettiği gibi “muasır medeniyetler seviyesinin üstüne Türkiye’yi çıkarmamız lazım”; olay bu. Tabi bu da lafla olmuyor, icraatla oluyor. Bizden öncekiler şunu yapmış. Arkadaş, bizden öncekileri biz elhamdülillah solladık, ama biz bunu bile yeterli görmüyoruz. Şu anda Batı bize hayran olmaya başladı. Neyinize hayran oldu? Kardeşim, şu İstanbul Boğazı’nın üzerine dizdik ya, üçüncü köprüyü de getirdik oraya yerleştirdik ya Yavuz Sultan Selim Köprüsü, dört gidiş-dört geliş, ortasından da hızlı tren, bunların eşi benzeri pek yok. Bitmedi, tuttuk denizin altından Marmaray’ı yaptık, 3 yılda Marmaray’dan 200 milyon insan geçti denizin altından. bilemez. Bizim dedemiz Fatih, karadan Haliç’e indirdi biliyorsunuz kadırgaları, dedemiz Fatih bunu yaptı, biz de torunları olarak denizin altından yapalım dedik, denizin altından yaptık. Onunla da kalmadık bir adım daha attık, dedik ki bir de otomobilleri denizin altından götürelim. Ne yaptık? Avrasya Tüneli’ni yaptık. Şimdi otomobiller de denizin altından geçiyor mu? Geçiyor. Osman Gazi Köprüsünü yaptık Körfeze Kocaeli, buradan İstanbul-İzmir’i 3 saat 15 dakikaya indiriyoruz.
Değerli kardeşlerim,
Şimdi 18 Mart’ta Çanakkale’nin temelini attık Ve Çanakkale Köprüsü iki kule arası 2023 metre, dünyada bir numara. Fakat bu köprüyle Avrupa-Asya’yı farklı bir yerden farklı bir şekilde birbirine bağlıyoruz. Niye? Kardeşlerim, bu millet çok ezildi, çok ezdiler, artık buna son. Bu milletin şanlı bir tarihi var, şanlı bir geçmişi var, şimdi biz bu şanlı geçmişe yeniden döndük, şimdi bunu yeniden inşa ve ihya ediyoruz. Her şeyimizle, eğitimde, sağlıkta, adalette, emniyette, ulaşımda, enerjide, gıda-tarımda, her şeyde ve bunu yapacağız.
Şimdi burada bir özellik var, 5 yılda bir yapılacak seçimlerde milletimizin önüne iki sandık gelecek. Şimdi bir sandıklardan birisi ne? Cumhurbaşkanlığı sandığı. Öbürü ne? Milletvekili. Şimdi bunu da karıştırıyor galiba o. Şimdi yerel seçimlerde de belediyeler, muhtarlar, orada da onların seçimi yapılacak. Ama tabi 5 yılda bir yapıldığı zaman ülkeye istikrar gelecek. Yani devlet 5 yıl sonrasını görecek. 5 yıl sonra bu ülkede seçim var. Yatırımcı 5 yıl sonrasını görecek, yurt dışı-yurt içi. Şimdi biz yurt dışına gittiğimiz zaman yaptığımız görüşmelerde bize ne derler biliyor musunuz? “Seçim var mı?” Dur bakalım, seçimin zamanı var. Ne zaman? İlan edilen zamanda.
Bakın, bize gelene kadar bu ülkede düşünebiliyor musunuz, 16 ayda bir hükümet kurulmuş bizden önce. Tabii bunların içerisinde 25 gün süren hükümetler de olmuş, o ayrı, ben ortalamasını alıyorum. Ortalaması 16 ayda bir ve 48 hükümet kurulmuş çok partili hayatta. Avrupa’da, şurada-burada böyle bir örneği yok. Ama bunlar maalesef boyacı küpü gibi hükümeti o küpün içerisine sokup sokup çıkarmışlar. Böyle bir şey olur mu, böyle bir ülkede istikrar olur mu? Ama şimdi biz bak geldik, geldiğimizden bu yana tarih ne zamansa, o tarihlerde seçim yaptık. İstikrar bu, güven bu. İstikrarın olduğu ülkede işte siz ekonomiyi de ne yaparsınız? Üçe katlarsınız. 3500 dolardan aldık kişi başına milli geliri, nereye çıkardık? 11 bin dolara çıkardık. Böyle bir şey yoktu, ama şimdi var.
Değerli kardeşlerim;
Göreve geldik, IMF’e olan borcumuz neydi? 23 milyar 500 milyon dolardı. 2013 yılında biz IMF’le olan bu ilişkiyi bitirdik, bütün borcu ödedik, iş sıfırlandı. Kim borçlandı? Bizden öncekiler borçlandı, biz ise ödedik. Yani bunların içerisinde her partinin taksiratı var. CHP’sinin de var, Adalet Partisi’nin de var, şunun da var, bunun da var, hepsinin var. İşte her şeyi biliyorsunuz, bu ülkeyi 70 sente muhtaç edenler bu işin günahkârlarıdır.
Şimdi Merkez Bankamızın rezervi göreve geldik 27,5 milyar dolardı. Ama Hamdolsun şimdi son bu kurlar-murlar falan, şu anda yaklaşık 110 milyar dolarda döviz rezervimiz, bakın buralardayız. Bizler kararlıyız, bu istikrarla bunları yakaladık. Şimdi seçimden sonra Cumhurbaşkanı hükümetiyle birlikte ülkeyi yönetecek, Meclis sadece kendisine ait olan yasama ve denetim görevleriyle asıl işini yapacak. Yargı derseniz, bağımsızlığının yanına tarafsızlığı da eklenmiş olarak görevini çok daha etkin bir şekilde yapmayı sürdürecek.
Ne diyor Kılıçdaroğlu, öbürlerinin sesi çıkmıyor zaten de, çok enteresan, diyor ki “Yasama organı da olmayacak.” Diyor mu? Diyor. Ayıptır yahu, nasıl böyle yalan söylüyorsun? Kardeşlerim, yasama organı daha etkin olacak ve yasama organı cumhurbaşkanının Yüce Divan’a gitmesine varıncaya kadar bir yetkiyle donatılıyor. Şu anda böyle bir yetkisi var mı? Yok. Ama 16 Nisan’dan sonra tabii ki 16 Nisan’dan sonra bu işler hemen devreye girmiyor biliyorsunuz, 2019’da başkanlık seçimi olacak ve böyle bir yetkiyle donatılıyor, bu denetim yetkisidir. Oranlar konmuş, bu oranlarda oradaki çoğunluğun sağlanmasıyla birlikte kişisel suçlardan dahi ne olacak Cumhurbaşkanı, Yüce Divan’a sevk edilebilecek. Şu anda sadece ihaneti vataniye, vatana ihanet suçuyla ancak Yüce Divan’a gider, bunun dışında gitmez. Ama 2019 Kasım’ından sonra işte kişisel suçlarla dahi cumhurbaşkanı Yüce Divan’a gidecek; bunu getiriyoruz. Bunu da kim yapacak? Yasama organı yapacak. Hâkimler Savcılar Kurulu’nun 7 tane üyesini kim seçecek? Şu ana kadar böyle bir yetkisi yoktu Parlamentonun, ama şimdi onu Meclis seçecek. Kılıçdaroğlu okumadın mı bu 18 maddeyi? Bir gözden geçirseydin, bir dersini çalışsaydın, ayıp oluyor.
Kardeşlerim;
16 Nisan’da yapılan işin bir diğer adı da 2007 Anayasa değişikliğiyle başlatılan sürecin devam ettirilmesidir. Hatırlarsanız Türkiye 2007 yılında kendini milli iradenin üzerinde gören birtakım güçler tarafından uçuruma sürüklenmeye çalışıldı. Cumhurbaşkanlığı seçimi tamamen zorlama yöntemlerle engellenince, biz de en büyük hakem olan nereye gittik? Millete gittik. Bir yandan milletvekili seçimleri yenilenirken, bir yandan da milletimize dedik ki; ‘gelin, Türkiye’yi bu sıkıntıdan tamamen kurtaralım.’
Bunun için de Cumhurbaşkanı seçiminin her türlü baskıya ve manipülasyona açık Meclis’te değil doğrudan sandıkta yapılmasını teklif ettik. O dönemin şartlarında ancak bu kadarına imkan bulabildik. Milletimiz o yıl sağ olsun hem yüzde 47 ile iktidarı bize verdi, hem yüzde 69 ile bu değişikliği kabul etti. Yeni sisteme göre ilk cumhurbaşkanlığı seçimi ne zaman yapıldı? 10 Ağustos 2014’te yapıldı. Esasen 16 Nisan’daki değişikliğin hiç olmazsa o zaman gerçekleştirilmesi gerekiyordu. Ama Türkiye Gezi Olaylarından, 17-25 Aralık emniyet-yargı darbe girişimine kadar üst üste o kadar çok hadise yaşadı ki böyle bir imkan olmadı. 15 Temmuz darbe girişimi artık bu ihtiyacın ertelenemez, ötelenemez hale geldiğini gösterdi.
Şimdi Meclis’te AK Parti ile Milliyetçi Hareket Partisi’nin anlaşmasıyla; ki ben her iki genel başkana da çok teşekkür ediyorum ve genel başkanlarıyla beraber hareket eden milletvekillerine de teşekkür ediyorum. Çünkü bu dayanışma, hamdolsun, yapılamaz denilenin yapıldığını gösterdi ve 339 oyla halk oylaması kararı alındı.
Değerli kardeşlerim,
Şimdi görüldüğü gibi yeni yönetim sistemimiz gökten zembille inmiş değildir, uzun bir sürecin sonunda kendini göstere göstere gelmiştir. Şöyle bir hafızanızı yoklarsanız, hem 2011 seçimleri, hem 7 Haziran seçimleri boyunca gece-gündüz bu meseleyi dile getiren, milletimizden destek isteyen bu kardeşiniz değil miydi? Bunu hep söyledim. Hatta hatta benim gündemimde ta İstanbul Büyükşehir Belediye Başkanı olduğum dönemden itibaren bunu dillendirmişimdir. Kısmen büyükşehir belediyelerinin sistemi başkanlık sistemine benzer. Bu teklifi o zamandan beri bütün oturumlarda vesaire işledim, nasip bugüneymiş.
Bugün de bazı eksikler olabilir. Hatta birileri çıkıyor, diyorum ‘ben Türk tipi başkanlık sistemi’, bundan rahatsız oluyorlar. Ne diyecektim? Bizim kendi geleneklerimiz yok mu? Kendi geleneklerimiz var. Bizim kendi geçmişten gelen bir siyaset anlayışımız var, ilmi siyasetimiz var, biz bunları bir kenara mı koyacağız? Bütün bunlardan istifade edeceğiz. Bu milletin bir tarihi var, bizim tarihimizde bakıyorsunuz bir Nizamülmülk’ümüz var ve eserine baktığınız zaman orada ilmi siyaseti nasıl dile getirdiğini ve orada adeta bir başkanlık sistemine nasıl bir yol verdiğini görürsünüz. Bütün bunları değerlendireceğiz, hepsinden, dünyada nerede ne var, adeta bir bal arısı gibi, ama eşek arısı gibi değil, bal arısı gibi nasibimizi alacağız, balımızı yapacağız; olay bu.
Ana muhalefet partisinin sanki ömürlerinde ilk defa görüyor gibi meseleye yaklaşıyor olması, bunların ülkenin ve milletin gerçeklerinden ne kadar kopuk olduğunu göstermeye yeter. Başbakanlığım, Genel Başkanlığım döneminde ben bu konuyla ilgili daha geniş anlamda çalışmalar yaptırdım ve bu çalışmaların da bütün ürünleri elimizdeydi. İşte bu son dönemde de MHP’li görevlendirilen arkadaşımızla AK Parti’nin görevlendirmiş olduğu arkadaşımız, bunlar ikisi biraraya gelerek bu çalışmaları yürüttüler ve bir noktaya gelindi. Şimdi artık konuşma zamanı değil, şimdi sandıkta nihai kararı milletin verme zamanı ve bu hazırlanan bal millete ikram edildi. Ana muhalefet konuşur, biz yaparız; farkımız bu.
Şimdi ana muhalefetin başındaki zat 15 Temmuz’u karalar, şehitlerimizin aziz ruhlarını da muazzep eder. Bakın ne diyor? Çok çirkin, şu ifadeye bakın, ‘örtülü bir darbedir 15 Temmuz’ diyor. Yahu sen şehitlerimize bu hakaret yetkisini nereden buldun? Örtülü darbeyse, zerre kadar haysiyetin varsa, zerre kadar şahsiyetin varsa, çık dosyalarını ortaya koy, biz de gereğini yapalım. Siyasi hayatımda ne aldanan oldum, ne aldatan oldum, bundan sonra da ne aldanan olacağız, ne aldatan olacağız; bizim anlayışımız bu. Ama dürüst ol, doğru ol, bu millete yalan konuşma.
‘Örtülü darbe girişimi’ diyorsun. Ben o gece geç saatlerde Yeşilköy’e indiğimde Atatürk Havalimanı’nda orada binlerce kardeşim çağrıya uymuş, oraya gelmişti. Dediler ki, yanılmıyorsam saat 11;30 gibi , ‘Kılıçdaroğlu geldi ve ayrıldı.’ Niye ayrıldın oradan? Sonra öğrendik ki Bakırköy Belediye Başkanının evine gitmiş. Milletin arasında kalsaydın ya. Hani önceleri diyordun ki, ‘darbe olduğu zaman tankın üzerine ilk ben çıkarım’ diyordun. Hani tanklar oradaydı, sen neredeydin? Bu iş lafla olmaz, bu iş yürekle olur yürekle. Bak, 36 yaşında Sabri tankın altına kendini atıyor, tank üzerinden geçiyor, kalkıyor, ikinci tank geliyor, ikinci tankın altına da kendini atıyor, kolu, ayağı kırılıyor; ama oradan yürekli bir gazi olarak çıkıyor. Şimdi Sabri mi, Kılıçdaroğlu mu? Sabri, Sabri... Mesele bu, biz bunu yapacağız.
“Şüheda fışkıracak toprağı sıksan, şüheda! / Canı, cananı, bütün varımı alsın da Hüda, / Etmesin tek vatanımdan beni dünyada cüda”; mesele bu. Ve bu topraklar şehit kanlarıyla yoğrularak vatan oldu, durup dururken vatan olmadı. Bakın Gabar’da dün 3 şehidimiz var, Allah rahmet eylesin, yakınlarının, milletimizin başı sağ olsun. Ama bedelini 20 teröristi etkisiz hale getirmek suretiyle ödettik, ödeteceğiz. Ben Silahlı Kuvvetlerimize, aynı şekilde Bakanımıza, aynı şekilde Emniyet Genel Müdürümüze, Jandarma Genel Komutamıza, hepsine huzurlarınızda çok teşekkür ediyorum. Bu mücadele bu şekilde sürdürülüyor.
Ve çıkıyor arkadan bir milletvekili, nasipsiz, ‘evet’ diyenleri İzmir’de denize dökmekten söz ediyor. Yahu kimsin sen? Önce haddini bil. Seni Samsun’a sokmazlar, seni Amasya’ya sokmazlar, Sivas’a sokmazlar. Haddini bil, oralarda yürüyemezsin sen. Terbiyesiz herif, bu millet Yunan mı? Biz Yunanı denize döktük, sen bu ülkede ‘evet’ diyenleri denize dökeceksin. Senin ayakta durmaya mecalin var mı?
Kardeşlerim, genel başkanları çıkıyor konuşuyor, ‘doğru bulmam.’ Doğru bulmam deme, hemen sen kesin ihraç talebiyle bu adamı at, atamıyorsan bu CHP gider. Bu nedir bu? Bunun adı bölücülüktür, bunun adı bu ülkeyi parçalamaktır. Biz bu ülkeyi işte bu tür bölücülerden temizliyoruz, bizim farkımız bu. Ama biz ‘hayır’ diyenleri denize dökmeyiz, biz ‘hayır’ diyenlere inşallah özel bir sembolik siyaset müzesi kuracağız ve orada objeleri sergileyeceğiz. Niye? Öyle bir tarih geldi ki, işte bak ‘hayır’ diyenler de vardı, onların da tezleri şunlar şunlar şunlar şunlardı diyeceğiz. Biz demokrasiyi böyle anladık ve siyaseti de biz böyle konuşuruz, böyle yaparız. Ne demek denize dökmek? Bizim için 80 milyon bu ülkede saygındır. Biz ‘hayır’ diyenlerin konuşmalarına, eleştirilerine anlayışla karşılık veririz, ama kalkıp da denize dökmeyiz. Ben çadırlarına gittim mi? Gittim. Niye gittim? Onu anlayışla karşılarım, evet diyeni, zaten tezim o.
Değerli kardeşlerim,
Şu yaptığımız bütün eserler, 80 milyon bunlardan istifade ediyor mu? Ediyor. Alevi’si, Sünni’si bunlardan istifade ediyor mu? Ediyor. Biz birlikten yanayız, beraberlikten yanayız, kardeşlikten yayanız, hep birlikte Türkiye’yiz; mesele bu. Artık kulağımızın duymadığı daha çok zırvalar var, onları da bilmiyorum. Lafa gelince demokratlığı, özgürlükçülüğü, halkçılığı kimseye bırakmazlar, ama milletin tercihlerine, milletin iradesine zerre kadar saygı duymazlar, itimat etmezler. Biz türlerinin son örneği olan bu tek parti dönemi artığı siyasetçileri dedim ya müzeye kaldıracağız. Bunlar için daha fazla söz söylemek israftır, bizim inancımızda da israf haramdır.
Kardeşlerim,
Bazıları 16 Nisan halkoylamasının kabul edilmesi halinde geçeceğimiz yeni yönetim sistemini alelade bir değişiklik sanıyor. Halbuki biz yeni yönetim sistemimizle istikrar ve güveni teminat altına alarak ülke olarak bir üst lige çıkma yolunda önemli bir adım atıyoruz. Şu anda Türkiye’nin başında 1920’den alacak olursak 65’inci, 1950’den alacak olursak 48. Hükümet var. Şayet hükümet her 5 yılda bir kurulsa, Türkiye istikrar içinde yoluna devam etseydi bugün en fazla 19’uncu, bilemediniz 20’nci hükümetiyle yönetiliyor olacaktı, işte istikrar bu. Ama bu istikrarı ne yaptılar? Ortadan kaldırdılar; 65 nere, 19-20 nere…
Bu kadar çok hükümet kurulmasının ne zarı var derseniz, cevabım, çok büyük zararı var. Öyle 1920’lere filan gitmeden buradaki hemen herkesin hatırlayabileceği daha yakın tarihten bir örnek vereyim; Türkiye’de 1991 seçimlerinden itibaren bir koalisyon furyası başladı mı? 2002 yılı Kasım’ında AK Parti iktidara gelene kadar bu furya devam etti mi? 1994 ve 2001 krizlerini de içinde barındıran bu furyanın Türkiye’ye maliyeti ne biliyor musunuz, size bunu söyleyeyim ve rakamla bu işin nereye vurduğunu görün. Şayet ülke olarak 1991 yılından beri kesintisiz bir şekilde güçlü hükümetler tarafından istikrarlı bir şekilde yönetilmiş olsaydık, bugün bulunduğumuz yerin 2 kat üstünde olacaktık, yani kişi başı milli gelir 11 bin dolar değil 22 bin dolar olacaktı. Bu milletin her bir ferdinin cebinden işte bu paralar çalındı. Peki, nereye gitti? Tabii ki rantçıların, faizcilerin, spekülatörlerin cebine gitti.
Aynı şey Gezi olaylarında da oldu, orada da aynı şeyi yaptılar. Türkiye’de bir gecede faizlerin yüzde 7500’lere çıktığı günleri hatırlıyoruz değil mi? Bunlar sipariş üzerine yapıldı. Ve bu faizler işte bir gecede yüzde 7500’e çıkarken, bunu kim ödedi? Benim milletim ödedi. Yazık değil mi bu millete? Biz bir daha milletimizin cebinden kimse parasını çalamasın diye istikrar ve güven ortamını garanti altına alacak bir yönetim sistemini ülkemize kazandırmanın çabası içindeyiz. Aynı şekilde 7 Haziran 2015 seçimlerinde, hatırlayın, tek başına hükümet kuracak çoğunluğu elde edemeyince yaşananları unutmadık değil mi? Yetkimi kullanarak işte orada hemen bir seçim kararı aldık ve milletim ferasetiyle ortaya çıktı, 1 Kasım’da tekrar yeniden tek başına bir iktidar yetkisini verdi.
Terör örgütlerinin ve arkalarındaki güçlerin nasıl sırtlan gibi ülkemizin üzerine çullandıklarını hatırlıyoruz değil mi? Hendekler, aman ya Rabbim; hangi araçlarla bunları yapıyor? Devletin kendilerine sağladığı imkanlarla, o greyderlerle kalkıyorlar oraları açıyorlar. O tüneller, tehdit ediyorlar evlere giriyorlar, evlerin altında tünellerle şehirler kuruyorlar. Bakanım söyledi, adamlar 1500 kişi barındırabilecek yerin altında şehir kurdular. Ama ne oldu? Askerimiz, polisimiz bunları tespit etti, tepelerine bindi, inlerine girdi ve orada onları bitirdi.
Şimdi yasama, yürütme, yargı, kardeşlerim, kendi kulvarlarında güçlü şekilde işlediği bir sistem kuruyoruz. Bunun için güçlü Türkiye diyoruz, bunun için büyük Türkiye diyoruz, bunun için müreffeh Türkiye diyoruz, bunun için istikrarlı Türkiye diyoruz, 16 Nisan’da işte bunlar için evet denilmesini istiyoruz.
Kardeşlerim;
Tayyip Erdoğan’ı seven vardır, sevmeyen vardır, hepsine saygı duyarım. Ama Tayyip Erdoğan’ın Türkiye’nin ve Türk milletinin aleyhine herhangi bir işe kalkışmasının mümkün olmadığı hususunda ben herkesin mutabık olduğuna inanıyorum. Ha beni kimlerin sevmediğini size söyleyeyim. Beni bölücü terör örgütü sevmez, beni FETÖ sevmez, beni rantçılar sevmez, beni DEAŞ sevmez, beni Batı bir kısım liderler hiç sevmez ve İsviçre’nin Parlamentosunun önünde porteyi koyup şakağıma silah dayananlar sevmez. Onlardan zaten böyle bir şey beklemek mümkün değil ki.
Değerli kardeşlerim;
Zaten biz onların sevmesini beklemiyoruz. Bizi halkımız sevsin, bizi Hakk kabul etsin, onun rızasını kazanalım yeter. Biz bir şeyin peşindeyiz; nedir? Rabbimizin rızasını kazanmak, halkımızın rızasını kazanmak. Yarın ölür gideriz. Öleceğiz, ha ne olacak? 2 metreküp mezara gömecekler değil mi? Ve musallada hoca efendim, ‘Cumhurbaşkanı niyetine’ demeyecek, ‘er kişi niyetine’ diyecek değil mi? Ondan sonra ‘nasıl bilirdiniz’ diyecek. Ve bizim için Baki’nin dediği; “Baki kalan bu kubbede hoş bir seda imiş meğer” diyor ya, işte şu yaptıklarımız elhamdülillah bunun nesidir, bir vesilesidir. Ha bu eserler görüldükçe diyecekler ki, ‘bir gün bu ülkeden bir Cumhurbaşkanı geldi geçti, arkadaşlarıyla beraber güzel çalışmalar yaptılar, işte bu köprüleri onlar yaptılar, bu okulları onlar yaptılar, bu hastaneleri onlar yaptılar, bu yolları onlar yaptılar, bu havaalanlarını onlar yaptılar’; bunu desinler yeter bizim için.
Kardeşlerim,
Göreve geldiğimizde 25’ti, şimdi 59 havalimanımız var. Şu anda adeta yarım saat mesafede havalimanı, eskiden lüks otobüslerin fiyatına şimdi uçağa biniyoruz değil mi? Havayolu ne oldu, halkın yolu oldu. Binali Bey Ulaştırma Bakanımdı, dedim ki ‘bak, hava yolunu halkın yolu yapacağız, ona göre, fiyatlar vesaire, ona göre.’ Ve Türk Hava Yolları tekti, ama bakın şimdi 6 tane hava yolu şirketi var, rekabet getirdik. Yahu bizim derdimiz var, biz bu millete aşığız, biz dertliyiz, sevdalıyız, tünelleri, dağları deliyoruz; niye?  Ulaşacağız. Nereye? Ferhat’a, Ferhat da Şirin’e; öyle mi? Ferhat Şirin’e ulaştığı anda iş bitmiştir. Şirin millet, Ferhat da biz…
Kardeşlerim;
18 maddelik anayasa değişikliği konusunda 180 tane yalan uydurarak milletin kafasını karıştırmaya çalışmanın adı muhalefet değildir. Türkiye böyle bir muhalefet anlayışıyla yoluna devam edemez. Ben şunu söylüyorum: AK Parti’ye gönül vermiş kardeşlerim, MHP’ye gönül vermiş kardeşlerim, Büyük Birlik Partisi’ne gönül vermiş kardeşlerim, Cumhuriyet Halk Partisine gönül vermiş bütün kardeşlerim, vatandaşlarım, Saadet Partisi’ne gönül veren kardeşlerim, hepinize sesleniyorum: Gelin 16 Nisan’da birlikte bir milli yerli ittifak yapalım ve inşallah bu lider ülke Türkiye’yi, büyük Türkiye’yi inşallah farklı bir şekilde inşa etmenin, ihya etmenin gayreti içinde olalım. Burada hissi davranmayalım, burada hasbi davranalım. Ve ben bu süreç içerisinde atılacak adımla inanıyorum ki Türkiye çok ciddi bir sıçrama yaşayacak. Çünkü bize bu yakışır ve biz de bunu yaparız. Bu millet bunu yapar, bundan hiç şüphem yok.
Ve ben CHP’ye gönül vermiş kardeşlerimin de böyle bir yönetimi böyle bir acziyeti hak etmediklerini düşünüyorum. Halkından bu derece uzak, hakikatlere bu derece yabancı, kendi kurduğu sahte dünyaya hapsolmuş bir siyaset anlayışının akıbeti tıpkı 1990’lardaki parti kadroları gibi olacaktır. Milletimiz onları nasıl sandığa gömdüyse, bu anlayışın sonu da aynı olacaktır, bak onun da haberini vereyim.
Kardeşlerim;
Sandıktan çıkmak için yüzde 50+1 oyun gerektiği cumhurbaşkanlığı hükümet sisteminin devreye girmesiyle bu zihniyet tamamen tasfiye olacaktır. Artık millete söyleyecek sözü, anlatacak projesi, paylaşacak vizyonu olmayanın siyasette esamisi okunmayacaktır. Şahsen kendim de 2019 Kasım’ında yapılacak Cumhurbaşkanlığı seçimi için şimdiden hazırlanma, şimdiden proje geliştirme, vizyon ortaya koyma ihtiyacı duyuyorum, çalışacağız. Neredeyse her gün bir başka ilimizde toplu açılış törenlerine katılıp milletimizle kucaklaşırken, bir yandan da zihnimin bir köşesinde bu hazırlıkları yapıyorum, ekibimle bu çalışmaları yapıyorum.
Yoksa öyle durup dururken sana ‘yürü’ demezler. Her şeyi nasıl ki Başbakanlık noktasında adımları attığımızda, o zaman Belediye Başkanıydım, ne diyorlardı? ‘Belediye Başkanı ülkeyi yönetemez.’ Ama biz hazırlıklarımızda, her şeyimizle çıktık ve nasıl yönetileceğini hepsine gösterdik. O zaman bak bana ne dedi o zihniyet biliyor musunuz? ‘Muhtar bile olamaz’ demişti, hatırlayın. Yahu bunların zihniyeti bu işte, bunlar muhtarlığı çok çok küçümsüyorlar. Bunlara gereken dersi 16 Nisan’da vermelisiniz. Öyle muhtar hafife alınacak insan değildir, muhtarın ihtarı çok güçlüdür, bunu görsünler. Çalışmadan, üretmeden, risk almadan hasıla toplama dönemi artık sona ermiştir. Ülkemizde siyasetin çıtası muhtarından Cumhurbaşkanına kadar herkes için yükseliyor. Artık muhtarlıkta da rekabet artıyor. Hele biraz sonra vereceğim müjde var. Artık öyle eskisi gibi hatır gönülle, hatta zorla muhtar adayı olma dönemi bitiyor. İlk seçimden itibaren sizleri sıkı bir yarış bekliyor.
Kardeşlerim;
Artık müjdemizi verebiliriz. Şimdi eskiden malum az önce Havva kardeşim de söyledi, malum göreve geldiğimde neredeyse 2-3 paket çay parasına bile denk gelmiyordu verdikleri ücret. Paket derken sigara anlamayın ha, sigaraları bırakın bir defa. Bak ben biliyorsunuz sigara düşmanıyım, sigarayı bırakın ve bu konuda da bize yardımcı olun. Sigarayı bırakma kampanyalarını bizim muhtarlarımızın yürütmesi lazım. Var mıyız buna? Çünkü evinizde hanımınıza da zulmediyorsunuz, çocuklara da zulmediyorsunuz. Sigara içen aktif içici, içmeyen pasif. Ama zararı en fazla kim görüyor? Pasif içici. Bu konuda da ben sizden destek istiyorum. Gelin Türkiye olarak biz bu işin belini bir kıralım? Nargile-margile, hepsini de verelim.
Biz kademeli bir artışla ne yaptık? Muhtar maaşlarını asgari ücretle eşitledik. Şu anda muhtarlarımız 1406 lira maaş alıyor. Ama bu yetmez dedik, bir de bunların Sosyal Güvenlik Kurumu primleri var, onların da karşılanması lazım dedik. İnşallah ilgili kurumlarımız hazırlıklarını tamamladılar, yayınlanacak ilk kanun hükmünde kararnameyle bu meseleyi çözüyoruz. Artık muhtarlarımızın 613 lira tutan Sosyal Güvenlik Kurumu primleri devlet tarafından karşılanacak. Böylece muhtarlarımızın gelirleri de fiilen maaş artı sosyal güvenlik primi olarak nereye çıkıyor? 2019 liraya çıkıyor. Ülkemizde görev yapan 18296 köy, 31921 mahalle muhtarımıza hayırlı olmasını diliyorum.
Şimdi bu vesileyle bir müjde de güvenlik korucularımıza vermek istiyorum. Güvenlik korucularımızın maaşlarını 1411 liraya, harcırahlarını günlük 36 lira ve aylık 1080 liraya çıkarmış, ayrıca günlük 21 lira da operasyon tazminatı ödenmesini sağlamıştık. Güvenlik korucularımız artık kendi illeri dışındaki operasyonlarda da görevlendirilebiliyor. Mevcut illerimize ilave olarak Erzurum, Erzincan, Hatay ve Osmaniye’yi de güvenlik koruculuğu sistemine dahil ettik. Hem kadro sayısını 55’e çıkartarak, hem de yaş ortalamasını düşürerek güvenlik korucularımızı asker ve polislerimizin en büyük yardımcısı haline getirdik.
Şimdi yeni bir adım daha atıyoruz ve tüm güvenlik korucularımızı sigortalı hale getiriyoruz. Sigorta primleri İçişleri Bakanlığımız tarafından ödenecek, güvenlik korucularımız tıpkı diğer sigortalılar gibi istedikleri yerden sağlık hizmeti alabilecekler. Bu uygulamayla maaş, harcırah ve tazminatlarına ilave olarak her güvenlik korucumuz için 578 liralık bir sigorta ödemesi yapılacaktır, bunu da bilmeleri lazım. Sigortalarının güvenlik korucularımıza hayırlı olmasını diliyorum. Muhtarlarımızın mahallelerine ve köylerine verdikleri hizmetlerle, güvenlik korucularımızın terörle mücadelemize verdikleri destekle bu imkânları ziyadesiyle hak ettiklerine inanıyorum.
Şimdi bir de hep muhtarlarımızla yemeklerde vesaire bana söyledikleri bir şey var, silah da silah, silah da silah… Şimdi tabii silahı alıyor da, diyorlar ki; ‘bizi bu harcırahtan da kurtarın.’ Neyse, Sayın Başbakanımızla bunları da değerlendirdik ve sonunda harcırahı da Hükümetimiz, İçişleri Bakanlığımız karşılıyor, böylece harcırah yok. Oldu mu? Ben ‘evet’i duymadım?
Bu duygularla bir kez daha 16 Nisan’ın ülkemiz, milletimiz için aydınlık yarınlara vesile olmasını Allah’tan diliyorum. Sizleri sevgiyle saygıyla selamlıyorum.
",2023-04-16,The Presidential Government System was introduced: Changing the law and banning the party regulation of presidents,before
‘Cumhurbaşkanlığı Sistemi Sempozyumu’nda Yaptıkları Konuşma,2017-02-11,"

Siyaset, Ekonomi ve Toplum Araştırmaları Vakfı SETA’nın kıymetli mensupları,
Değerli misafirler,
Hanımefendiler, beyefendiler;
Sizleri en kalbi duygularımla, muhabbetle, saygıyla selamlıyorum. SETA tarafından düzenlenen Cumhurbaşkanlığı Sistemi Sempozyumunun, başarılı geçmesini diliyorum. Konuşmaları ve değerlendirmeleriyle sempozyuma katkı verecek olan kıymetli akademisyenlerimize,
 aydınlarımıza şimdiden şükranlarımı sunuyorum. Türkiye’nin tam da cumhurbaşkanlığı sistemine geçmek için tarihi karar arifesinde olduğu bir dönemde tertip edilen bu sempozyum için SETA yöneticilerini tebrik ediyorum.
Değerli arkadaşlar;
Bugün dünyada Birleşmiş Milletler üyesi 200’e yakın ülke bulunuyor. Bunların her birinin yönetim sistemi kendi tarihi, sosyal, kültürel özelliklerine göre farklılık gösteriyor. Her ne kadar yönetim sistemleri konusunda yapılan çeşitli tasnifler varsa da,
 bunlar sadece genel bir fikir edinmeye yarıyor.
Örneğin, parlamenter sistemle yönetilen ülkeler listesini incelediğimizde, pratikte birbirinden çok farklı idare tarzlarının aynı başlık altında toplandığını görüyoruz. Yine devlet başkanlığı ve cumhurbaşkanlığı sistemiyle yönetilen ülkelerde de benzer bir
 manzarayla karşılaşıyoruz. Teoride parlamenter sistem monarşiye ve totalitarizme karşı verilen mücadelenin ürünüdür. Avrupa ülkelerine baktığımızda pek çoğunda kralların ve kraliçelerin bulunduğunu görüyoruz. Japonya gibi, Tayland gibi dünyanın başka yerlerinde
 de benzer durumlarla karşılaşılabiliyor.
Tabii birileri hemen çıkıp, ‘efendim bu monarklar semboliktir, aslında oralarda parlamenter demokrasi vardır’ diyecektir. Devlet yönetim sisteminde bir aktör varsa, bu hiçbir zaman sembolik olarak kalmaz. Bir ülkede kral varsa o kraldır, kraliçe varsa o
 kraliçedir. Bu taht, taç sahibi de öyle veya böyle ülkenin yönetiminde, idaresinde hak sahibidir, söz sahibidir. Sadece başkanlık veya cumhurbaşkanlığı sistemiyle yönetilen ülkelerde monarşi yoktur. Adı cumhuriyet veya benzeri bir demokratik kavramı ifade
 ettiği halde fiilen diktatörlükle idare edilen, hatta makamların babadan oğula geçmesi itibariyle monarşiyi andıran yönetimler de mevcuttur. Hulasaten her ülke kendi şartlarına özgü bir yönetim biçimine sahiptir.
Ülkemize baktığımızda son 200 yılda çok farklı tecrübeleri ardı ardına yaşadığımıza şahit oluyoruz. 18. yüzyıl boyunca kesintisiz süren arayışlar ve çalkantılar Tanzimat’tan Meşrutiyet’e kadar pek çok denemeyi beraberinde getirmiştir.
Kardeşlerim;
Bu süreçte ülkemiz savaşlar ve krizlerle sürekli erimiş, küçülmüş, çok ağır bedeller ödemiştir. Çanakkale Zaferi, artık bıçağın kemiğe dayandığı noktayı ifade eder. Çanakkale’den aldığımız ilham ve güçle Kurtuluş Savaşımızı verdik. Tabii her mücadele, o
 mücadeleyi fiilen yürüten, gücü elinde bulunduran ekibin tercihlerinin, yönelimlerinin önünü de açar. İstiklal Harbimizin başarıya ulaşmasının ardından Cumhuriyetin ilanı, işte böyle bir tercihin ürünüdür. Avrupa ülkeleri monarşi ile demokrasiyi birlikte yaşatma
 yoluna giderken, biz hanedanı ülke dışına çıkartıp Cumhuriyeti ilan ettik. Önce tek partili –buraya dikkat edelim- ardından da çok partili bir hükümet sistemiyle ülkemiz bugünlere kadar geldi. Ana muhalefet, sana sesleniyorum; önce tek partili, daha sonra
 çok partili döneme geçildi.
Değerli arkadaşlar;
Cumhuriyet dönemi de kendi içinde yekpare değildir. Örneğin, 1921 Anayasasıyla 1924 Anayasası arasında çok ciddi farklar vardır. 1961 ve 1982 anayasaları da geçmişe göre oldukça keskin farklılıkları içerir. Aynı şekilde Gazi Mustafa Kemal’in cumhurbaşkanlığı
 ve parti başkanlığı dönemiyle İnönü dönemi arasında da önemli uygulama farklılıkları bulunmaktadır. Çok partili siyasi hayata geçtiğimiz 1950 yılından sonra demokrasimizi hep darbeler ve vesayet yönetimlerinin gölgesi altında ayakta tutmaya çalıştık. Son 14
 yıl boyunca bu sıkıntıların tamamını biz de iliklerimize kadar hissettik, yaşadık.
Milletimizden aldığımız güçle sorunları aşmayı başarmış olmamız, temelde yatan yapısal çarpıklıkları, bozuklukları ortadan kaldırmıyor. Bu çarpıklıkların en önemli sonucu; istikrar ve güven ortamının sürekli tehdit altında olmasıdır. Siyasi istikrarsızlık
 beraberinde ekonomik ve sosyal sorunları da getirmektedir. Cumhuriyetimizin geçmişi 93 yıl iken, şu anda –buraya dikkat- 65. hükümet iş başındadır, hale bakın. Bir başka ifadeyle, ülkemizde hükümetlerin ömrü 16 ay bile değildir.
Türkiye böylesine kısa ömürlü hükümetler tarafından yönetilirken, benzer şartlarda gelişme, kalkınma, büyüme yarışına girdiği ülkelerin hepsi tarafından birer-birer geçilmiştir. 25 gün ömrü olan hükümetler olmuştur bu ülkede. Böyle devlet yönetilir mi? Bunu
 yönetmeye çalıştılar. İşte şimdi biz bunu temelden düzeltiyoruz. Şayet şu 14 yıllık dönemde ülkedeki sıçrama hareketi, bizim siyasi hareketimiz tarafından olmasaydı, biz hala kusura bakmayın nal toplamaya devam ederdik.
Son 200 yıllık arayışlarımız, Cumhuriyet dönemindeki tecrübelerimiz ve özellikle son yıllarda yaşadıklarımız bize bir gerçeği gösteriyor. Şayet ülke ve millet olarak hedeflerimize ulaşmak istiyorsak, öncelikle güçlü, etkin, yetki ve sorumluluk sahibinin
 tam olarak belli olduğu bir yönetim sistemine ihtiyacımız vardır.
Esasen bugün üzerinde konuştuğumuz cumhurbaşkanlığı sistemi konusu öyle bir anda, bir günde, bir yılda ortaya çıkmış değildir, gerisinde işte böylesine derin ve düşündürücü bir arka plan vardır. Mesela kesinlikle bu mesele bir Cumhuriyet meselesi değildir,
 mesele kesinlikle demokrasi meselesi, özgürlük meselesi de değildir. Tartıştığımız sistem Türkiye’nin ve Türk milletinin asırlardır devam eden beka sorununun en doğru çözüm yoludur; mesele budur.
Cumhuriyetin ilanından 1950’deki çok partili hayata geçişimize kadar olan dönemin adına demokrasi diyen ya kendini kandırıyor ya da bizi kandırmaya çalışıyor. Bu dönemin adı, tek parti yönetimidir. Ey ana muhalefet, önce kendini bir sığaya çek bakalım. 1950’de
 geçtiğimiz çok partili hayatın sık sık darbelerle, muhtıralarla kesintiye uğramasının gerisinde belli bir kesimin tek parti dönemine olan özleminin bulunduğunu ifade etmek herhalde yanlış olmaz, bunu burada açıklıyorum.
Türkiye gücü ve yetkiyi elinde bulunduran, ancak millete karşı hiçbir sorumluluğu olmayan vesayet kurumlarının elinden çok çekti. Dikkat ediniz, ülkemizde ne zaman milli iradeye dayalı yönetimler güçlü bir şekilde iş başında bulunmuşsa, o dönemlerde çok
 büyük sıçramalar yaşanmıştır. Buna rağmen başbakanlığım döneminde bürokratik oligarşiden ne kadar çok şikâyet ettiğimi sizlerin çok iyi hatırlıyor olması lazım. Bütün bu tecrübeleri, yaşamış olduğumuz bu olayları, tarihi okumaları bir araya getirdiğimizde
 ülkemizin yeni anayasaya ve onunla birlikte yeni bir yönetim sistemine olan ihtiyacı gün gibi ortaya çıkıyor.
Kardeşlerim;
Görüldüğü gibi bugün üzerinde konuştuğumuz cumhurbaşkanlığı sisteminin ne rejimle, ne tek adamlıkla, ne şahsilikle bir ilgisi vardır. O zaman ben buradan hemen bir şeyi hatırlatacağım, o da şudur: Bu ülkede il başkanlarının vali olmasını herhalde AK Parti
 yapmadı veya AK Parti yaşamadı. Kime ait bunlar? Bunlar tamamıyla ana muhalefet partisinin geçmişine aittir. Cumhuriyet Halk Partisi’nin il başkanları bu ülkede aynı zamanda valilik yapmışlardır, hem il başkanı, hem vali; böyle bir demokrasi olabilir mi, bunu
 neyle izah edeceksiniz? Ama onlar bunu yaptılar. Şu anda bunu asla gündeme getirmek de istemiyorlar, çünkü onlar için bir kara lekedir ve onlar için hakikaten demokrasi tarihine sürülmüş çok ciddi bir lekedir.
Mesele, ülke ve millet olarak geçmişte yaşadığımız tecrübeler ışığında kendimize çok daha güçlü, çok daha dirençli hedeflerimizi gerçekleştirmeye çok daha uygun bir yönetim sistemi kurma çabasıdır. Cumhurbaşkanlığı sisteminin en büyük güvencesi, gerçek anlamda
 demokratik olmasıdır. Bu sistemde milletimizin yarısından fazlasının teveccühüne mazhar olamayan hiç kimsenin ülkeyi yönetme ihtimali yoktur. Millete, milli iradeye hesap vermek zorunda olan hiçbir yöneticinin de cumhurbaşkanlığı sistemine karşı çıkanların
 öne sürdükleri yanlışlara sapma ihtimali olamaz. Milletin size gösterdiği yolu terk ederseniz, anında millet tarafından alaşağı edilirsiniz.
Bunun için ben diyorum ki; sisteme karşı çıkanların özellikle güvensizliği cumhurbaşkanı seçilecek kişiye değil millete karşıdır; mesele budur. Bu gerçeği ifade edemediklerinden olsa gerek, şahıslar üzerinden ürettikleri yalanlarla kafaları bulandırmaya
 çalışıyorlar. ‘İşiniz gücünüz Tayyip Erdoğan’ diyorlar. Ya hu Tayyip Erdoğan baki değil, Tayyip Erdoğan fani… Benim 16 Nisan’a dahi çıkacağıma dair bir garanti var mı? Dolayısıyla biz burada bir sistem mücadelesini veriyoruz, olay bir sistem mücadelesidir.
 Erdoğan’dan sonrası ne olacak? Millet ne derse o olacak, Allah ne derse o olacak; olaya böyle bakacağız.
Daha da önemlisi, Türkiye bu sisteme doğru ilk adımlarını zaten atmış, başarıyla da neticelendirmiştir. Evet, 2007 yılındaki Anayasa değişikliğinden söz ediyorum. Bu işleri az-çok bilen herkes cumhurbaşkanını doğrudan halkın seçmesiyle birlikte Nisan ayı
 ortasında oylayacağımız Anayasa değişikliğiyle getirilen sistemin zaten işlemeye başladığını kabul edecektir. Hatta daha da ileriye giderek Türkiye’nin 2014 Ağustos’undan beri her ikisi de meşruiyetini doğrudan milletten alan çifte başlı bir sistemle yönetildiğinin
 de görülmesi lazım.
Şayet bu süreçte sorun yaşanmadıysa, sebebi sistemin doğru işliyor olması değil, şahsımla veya başkanlarımızla birlikte uyumlu olmamızdan kaynaklanıyor, sistemden değil. Dolayısıyla anayasa değişikliğiyle konuyu şahsileştirmiyor, tam tersine iki yılı aşkın
 süredir şahsi inisiyatiflerle yürüyen yönetimi bir sisteme bağlıyoruz. Ülkemizde her şeye karşı çıkmayı muhalefet yapmak sanan bir anlayış sebebiyle maalesef bu konuları asıl düzleminde müzakere edemiyoruz.
Anayasa değişikliğinin ayrıntıları, bu sempozyum boyunca hiç şüphesiz enine-boyuna tartışılacaktır. Her biri kendi alanlarında birikim sahibi hocalarımız, aydınlarımız meseleyi tüm yönleriyle ele alacak anlatacaklardır. Bunun için Anayasa değişikliğinin
 tek tek maddelerine girmiyor, sadece sistemin ruhu üzerinde duruyorum.
Kardeşlerim;
Tabii, ruh olmayınca beden cesettir. Bu konuda da milletimize işin ruhunu, özünü, esasını anlatmazsak, tek başına anayasa değişikliği hükümleri kuru hukuki ifadelerden ibaret kalır. İşte bu anlayışla halk oylaması tarihine kadar, 16 Nisan’a kadar cumhurbaşkanlığı
 hükümeti sistemine evet diyenler olarak ülkemizi karış-karış gezip, tüm iletişim imkânlarını kullanıp yeni sistemi anlatmalıyız.
Dün Aksaray’da ‘tabii ki evet’ dedik. Niye? Tek millet için evet, tek bayrak için evet, tek vatan için evet, tek devlet için evet... Bundan daha başkası olabilir mi? 80 milyon tek millet, bunun için evet. Ve şehidimizin kanıyla rengini almış, bağımsızlığını
 hilalle taçlandırmış ve her yıldızın bir şehidi ifade ettiği bayrağımız, ona evet. Ve ‘bayrakları bayrak yapan üstündeki kandır, toprak eğer uğrunda ölen varsa vatandır.’ 780 bin kilometrekare tek vatan, onun için evet. Ve tek devlet, Türkiye Cumhuriyeti Devleti,
 onun için evet.
Kardeşlerim;
İnsan bilmediğinin düşmanıdır. Şu anda cumhurbaşkanlığı sistemine karşı çıktıklarını ifade edenlerin de işin ruhunu öğrendiklerinde fikirlerini değiştireceklerine inanıyorum. Ama biz bir şeyi daha biliyoruz; bugün ‘hayır’ diyenler, neye ‘hayır’ dediklerinin
 farkında mı? Bakınız, kim ‘hayır’ diyor? PKK ‘hayır’ diyor. Kim ‘hayır’ diyor? Kandil ‘hayır’ diyor. Kim ‘hayır’ diyor? Bu ülkeyi bölmek, parçalamak isteyenler ‘hayır’ diyor. Kim ‘hayır’ diyor? Bayrağımıza karşı çıkanlar ‘hayır’ diyor. Kim ‘hayır’ diyor? Ne
 yazık ki bu ülkede milli ve yerli olanlara karşı çıkanlara ‘hayır’ diyor. Peki kardeşlerim, şimdi bunlarla beraber ana muhalefet de hareket ediyor mu? Ediyor. Temenni ederim ki 16 Nisan’a kadar onlar da kendilerini iyice çek ederler.
Değerli arkadaşlar;
Bu değişim, bu dönüşüm sıradan bir olay olmayacak. Cumhurbaşkanlığı sisteminin özü, yönetimin doğrudan millete veriliyor olmasıdır, işin aslı budur. Yürütme görevini ifa edecek olan cumhurbaşkanı, gücünü aldığı millete karşı sorumlu olacağı için attığı her
 adımda gözü kamuoyunun üzerinde olmak zorundadır. Utanmadan sıkılmadan ne diyorlar biliyor musunuz? ‘Parlamento yok edilecek, parlamento olmayacak, yasama organı olmayacak’; böyle bir saçmalık olur mu? Bunu kim, nerede, hangi kayda böyle bir şey bağlanmış,
 böyle bir şey var mı? Yok. Ama tabii yalan ve yalanla yürümek; anlayış bu. Her şey açık ve net. Bugün başkanlık sistemlerinin uygulandığı ülkelerde, örneğin Amerika’da yasama organı yok mu? Var. Ha onlar çift kamaralı, bizimki çift kamaralı olmayacak, tek
 kamaralı olacak; olay bu. Biz ne dedik? Bizimki Türk tipi bir cumhurbaşkanlığı sistemi olacak, aynısı olmak durumunda değiliz.
İki, yürütme; var. Cumhurbaşkanı, yani başkan, yürütmeyi o temsil edecek. Kabinesini kuracak, yeri geldiğinde görevden alacak, atamasını yapacak. Ama hesabını da kime verecek? Millete verecek. Bazıları diyor ki, rahatsız olmuşlar bundan, ‘gensoru kalkıyor.’
 Hayırlı olsun, çünkü bu gensorudan bu ülkede hükümetler çok çekti, biz de çok çektik. Gensoru mekanizması, Parlamentoyu çalıştırmama mekanizmasıdır, hükümetleri çalıştırmama mekanizmasıdır. Bu engeli ortadan kaldırmak suretiyle şu anda hızla yürüyen bir yürütmeyi
 göreceksiniz. İnşallah bunu başaracağız, bu çok önemli. Asıl gensoru mekanizması nerede çalışacak? Beş senede bir milletin karşısında çalışacak, bundan daha güzel gensoru olur mu? Sen yanlış mı yaptın, iyi mi çalışmadın? Millet ne yapar? Hesabı sorar, ‘hadi
 arkadaş sen bu işi yürütemedin, seni artık kenara koyuyoruz, yeni bir ekibi de, yeni bir şahsı da yürütmenin başına getiriyoruz.’
Şimdi maalesef ‘vicdanı sızlayanlar’ oluyor. Parlamentonun içindeki üyeler herhalde vicdanının sesini duyarak 339’u verdiler. Onlarda vicdan yok da sizde mi vicdan var? Kusura bakmasınlar. Onlar adil değil de sizler mi adilsiniz? Kusura bakmayın. Oradaki
 bütün parlamenterler milletin vekilidir ve kararlarını vermişlerdir ve bu kararla da yetinmemiş, 16 Nisan’da egemenlik kayıtsız şartsız milletin ve millet beşer planında kararını verecek demişlerdir. Bu sistemde hiç kimsenin kerameti kendinden menkul davranışlar
 içine girmesi, kararlar alması, uygulamalar yapması mümkün değildir. Yürütmenin hâlihazırda iki olan başı, yani cumhurbaşkanı ve başbakan artık tek isimde birleşiyor. Böylece milletimiz yetkiyi kime verdiğini, sorumluluğu kimin üstlendiğini, dolayısıyla gerektiğinde
 kimden hesap soracağını en başından biliyor.
Yasama organı ve orada görev yapan milletvekilleri yeni sistemde sadece asli işlerine odaklanacaklardır. Hepimiz de biliyoruz ki ülkemizde milletvekilleri iş takibi yapmaktan yasama vazifesini icra etmeye zaman bulamıyor. Mecliste bir dönem, iki dönem, üç
 dönem görev yapmış olup da tek bir kanun teklifi, tek bir yasama çalışması yapmamış milletvekilleri var. Yürütmeyle yasamayı kesin hatlarıyla ayıran yeni sistemle birlikte tüm milletvekilleri Meclis çalışmalarına yoğunlaşacaklardır. Yeni sistemde yürütmenin
 başı olan cumhurbaşkanının bütçe dışında kanun teklifi getirme yetkisi yok. Bugüne kadar büyük ölçüde hükümet tarafından hazırlanan kanun tasarıyla yürüyen yasama faaliyetleri artık tamamen milletvekillerinin uhdesine geçiyor. Var mıymış yasama? Buyur işte
 var. Yürütmeyle çok fazla iç-içe geçmiş olması, Meclisin ve milletvekillerinin prestijini yıpratıyordu, şimdi saflar netleşiyor. Parlamentonun itibarını da hak ettiği seviyeye yükseltiyor.
Devlet ve millet hayatının en kritik kurumu olan yargı, ülkemizde son yıllarda en çok yıpranan güçtür. Darbe ve vesayet dönemlerinde demokrasinin yanında güçlü bir duruş sergileyemeyen yargıyla ilgili hafızalarımızda hoş olmayan görüntüler var. 28 Şubat
 döneminde cübbeleriyle brifinglere giden, millet adına kullanması gereken yetkiyi bir terör örgütüne ve onun başındaki şarlatana teslim eden hakim-savcılar gördük bu ülkede. Bu sorunların çözümü için sürdürdüğümüz çalışmaları yeni sistemde daha güçlü bir şekilde
 hayata geçirme imkânı elde edeceğiz. Bağımsızlığıyla birlikte ona neyi ilave ettik? Tarafsızlığı ilave ettik. Anayasal güvence altına alınan yargının, Hakimler Savcılar Yüksek Kurulunun yeni yapısının da katkısıyla süratle milletimizin gönlünde hak ettiği
 konuma ulaşacağını düşünüyorum.
Böylece yürütme, yasama ve yargı güçleri tamamen kendi alanlarına odaklanıp kendi işlerini yaparak güçlü ve büyük Türkiye’nin inşasına katkı sağlayacaklardır. Kim milletimizi işte bu inşa sürecinde en iyi hizmeti yapabileceğine ikna ederse, cumhurbaşkanı
 o olacaktır. Halka hakaret ederek halkçılık yaptıklarını iddia edenlerin devri artık tamamen kapanıyor. Milleti mümeyyiz görmeyenlerin baskıcı anlayışı artık tarihe karışıyor.Gençler, siz bilmezsiniz, ama ben size söyleyeyim; bu ülkede öyle siyasetçiler gelmiştir
 ki sıfatı lider, ‘Taksim Meydanına dört ayaklı –affedersiniz- merkep koysam onu milletvekili seçtiririm’ diyenler çıkmıştır. Şimdi bunlar tarih oldu.
Şimdi biz 30 yaşı nereye indirmiştik? 25’e. Seçilme yaşı olarak söylüyorum. Şimdi 25’i de nereye indiriyoruz? 18’e. Zor olan seçilmek değildir, zor olan seçmektir. Şimdi biz seçme ve seçilmeyi 18’e indirerek tarihi yeniden dile getiriyoruz, bu ne demektir?
 Bu millet 21 yaşında bir çağı kapatan ve bir çağı açan Fatih’lerin torunlarıdır. Gençliğin önünü açacağız, gençliğe ufuk vereceğiz ve bu yarışın içerisine gençlik de ne yapacak, girecek. Diyorlar ki, ‘peki askerlik ne olacak?’ Takıldıkları yere bak. Eğer Parlamentoya
 girebiliyorsa askerlikten muaf olacak, olay bu kadar basit. Bakın biz şimdi, mesela polislerimiz eskiden beri hep askerlik yaparlardı biliyorsunuz. Başbakanlığım döneminde biz bunu kaldırdık, dedik zaten askerlik yapıyor. Parlamento gibi bu kadar önemli bir
 yerde görev yapıyorsa bir genç, askerlikten muaf tutarsın, olur biter, bunu getireceğiz.
Bütün bunlar nedir biliyor musunuz? Bu görevlerin önemini ifade eden adımlardır, bunlar önemli adımlar. Ve bir şeylerle ön tıkamanın anlamı yok. Eğer hakikaten engelleri aşmak istiyorsak bunlar kolay aşılır. Hatırlarsanız benim bir ifadem vardır; ‘ülkeyi
 bir anonim şirket gibi yönetmenin hesabı içerisindeyim’ derdim. Takılanlar olurdu, evet yöneticilik anlayışında mantığım buydu. Bakar mısınız, şirketlere, koskoca dev şirketin başına bir CEO atar, yaş 30. Bunu şimdi birilerine sorsan, ‘30 yaşındaki adama koskoca
 böyle bir dev şirket teslim edilir mi?’ der. İşin bilincinde olduktan sonra, idrakinde olduktan sonra bal gibi de teslim edilir. Mesele birikim meselesidir, mesele güven meselesidir, onunla beraber de sen mesafe alır yürürsün.
Şimdi tabii bunlar da ‘küçük olsun bizim olsun’ diyerek uzun zamandır bu ülkenin ayağına pranga vurarak yola devam etmek istediler. Ama bu dönem artık bitiyor. Artık ‘büyük olsun hepimizin olsun’ anlayışını yükseltmenin zamanıdır. Anayasa değişikliği işte
 bu yaklaşımla güçlü Türkiye’nin, büyük Türkiye’nin, müreffeh Türkiye’nin önünü açıyor.
Bu sisteme şahsımın değil ülkemizin, milletimizin ihtiyacı var. Bir başka ifadeyle; şahsım için değil şahsımın desteği ve katkısıyla ülkemiz için, bu yiğit milletin geleceği için cumhurbaşkanlığı sistemine geçiyoruz. Böyle bir sisteme evet denmez de ne denir?
 ‘Tabii ki evet’ diyoruz.
Bu duygularla Cumhurbaşkanlığı Sistemi Sempozyumunun bir kez daha hayırlı olmasını, başarılı geçmesini diliyorum. Katkı verecek herkese teşekkür ediyorum. SETA Yönetimini bu önemli ve anlamlı toplantıyı düzenledikleri için tekrar kutluyorum. Sizlere sevgilerimi,
 saygılarımı sunuyorum, kalın sağlıcakla.
",2023-04-16,The Presidential Government System was introduced: Changing the law and banning the party regulation of presidents,before
‘Demokrasi Nöbeti’ Tutan Vatandaşlara Hitaben Yaptıkları Konuşma,2016-08-10,"

Ankara, Başkent Ankara,
Sadece devletimizin değil gönüllerin de başkenti olan Ankara,
15 Temmuz’da tarihinde ilk defa işgal girişimine maruz kalan Ankara,
Hainlerin emellerini tek yürek, tek bilek olarak engelleyen Ankara;
Seni gönülden selamlıyorum.
Ankara’dan, Başkentimizden 80 vilayetimizin her birini selamlıyorum. Darbecilere karşı bilfiil direnişin gerçekleştirildiği yerlerden biri olan Cumhurbaşkanlığı Külliye’sinden 79 milyon vatandaşımızı selamlıyorum.
Ankara, ülkemizde adeta kurtuluş günü olmayan ender şehirlerimizden biriydi. 15 Temmuz, Türkiye’nin tamamıyla birlikte Ankara’nın da kurtuluş günüdür. Milletimiz 15 Temmuz’da kendisini esarete, zillete, acıya, zulme, kaosa mahkûm etmek isteyenlerin heveslerini
 kursaklarında bırakmıştır. 15 Temmuz, bu ülkede yaşayanların öyle rastgele bir yığın değil, millet olduğunu tüm dünyaya göstermiştir.
Ne diyor Ankara Marşında: “Ankara’nın taşına bak, gözlerimin yaşına bak. Biz düşmanı esir ettik, şu feleğin işine bak.” 15 Temmuz gecesi bu millet darbe girişimcileriyle birlikte kendisine düşmanlık eden herkesi esir alarak asaletini bir kez daha göstermiştir.
 Rabbim bu milletten razı olsun. 148 evladı şehit, 1223 evladı da gazi olan Ankara, o gece çok farklı bir destan yazdı. Gerçekten de o gece Kızılay’da, Meclis’te, Genelkurmay’da, Gölbaşı’nda, Kazan’da, Mamak’ta, Etimesgut’ta, Yenimahalle’de, Ankara Emniyet
 Müdürlüğü önünde velhasıl Ankara’nın her köşesinde ayrı bir destan yazıldı. Ben tüm şehitlerimize Allah’tan rahmet, yakınlarına, milletimize başsağlığı diliyorum. Gazilerimize Rabbimden şifalar diliyorum, şükranlarımı sunuyorum.
Değerli kardeşlerim, aziz milletim;
Pazar günü malum Yenikapı’da bu millet farklı bir destan yazdı. Aslında 21. asrın yeni kapısını açtı, demokrasinin yeni kapısını açtı ve adalete yönelik bir yeni kapı açtı. 5 milyon kişinin katılımıyla Demokrasi ve Şehitler Mitingimizi yaptık. Orada birlik
 vardı, orada beraberlik vardı, orada kardeşlik vardı. Rabbim birliğimizi, beraberliğimizi, kardeşliğimizi daim eylesin.
Aslında İstanbul’daki mitingle birlikte demokrasi nöbetlerini devam ettirelim dediler. Dedik ki sizler zaten bunu gönlünüzde, ruh dünyanızda devam ettiriyorsunuz. Ama biliyorum ki milletimiz ülkesine, özgürlüğüne, geleceğine öyle sımsıkı yapışmış durumda
 ki bitti demeye gönlümüz razı olmadı. Finali burada, Ankara’da yapalım istedik. Şimdi görüyorum ki milletimiz hala meydanları bırakmak istemiyor.
Cumhuriyetimizin banisi Gazi Mustafa Kemal’in İstiklal Harbi’nin en sıkıntılı günlerinde ifade ettiği bir ilke vardı, ne diyordu? “Hattı müdafaa yoktur sathı müdafaa vardır, o satıh bütün vatandır” diyordu. Biz de diyoruz ki; demokrasi nöbeti sadece belli
 saatlerde belli yerlerde yapılmaz, demokrasimize, özgürlüğümüze, devletimize, geleceğimize günün 24 saati, yılın 365 günü evlerimizde, iş yerlerimizde, her yerde sahip çıkacağız. Yani vatanın her köşesinde, günün her saatinde demokrasi nöbetinde olacağız.
 Çünkü işte görüyorsunuz, tehlikenin, tehdidin, tuzağın, ihanetin, sabotajın nereden geleceği, ne zaman geleceği, kimden geleceği belli olmuyor.
Bugün Şırnak’ta yine şehitlerimiz var, Mardin’de, Diyarbakır’da patlamalar var. İhanet nöbetini FETÖ bırakıyor, PKK devralıyor, o bırakıyor DAEŞ devralıyor. Biliyoruz ki hepsinin cibilliyetinin gereği bu. Biliyoruz ki bunların tıynetinin gereği bu, onlar
 da bunu yapıyor. Karakterlerinin gereğini yapıyor.
Kardeşlerim, onlar ihanet nöbetlerinde birer-ikişer geberecekler, biz demokrasi nöbetlerinde, vatan müdafaasında evvel Allah “Şüheda fışkıracak toprak sıksan şüheda / Canı cananı bütün varımı alsın da Hüda, / Etmesin tek vatanımdan beni dünyada cüda” diyecek,
 yola devam edeceğiz.
Gördüğünüz gibi bir tarafta şerefli bir mücadeleyle Hakk’ın müjdesine nail olmak, diğer tarafta ‘belhum adal’ olarak hayvandan daha aşağı bir seviyede yok olup gitmek var. Biz Hakk’ın yolundan, istiklalin yolundan, istikbale yönelik bu yoldan, milletin yolundan
 gidenlerden olmakla gurur duyuyoruz. Ruhunu şeytana satmış Pensilvanya’daki şarlatanın yolundan gidenlerin sonu hüsrandır. DAEŞ denilen ve sadece Müslüman kanı döken proje örgütün arkasından gidenlerin akıbeti hüsrandır. Bu ülkeyi ve milleti bölmek için 30
 yıldır kan döken PKK’nın yalanlarına kananların sonu hüsrandır. Mezhep ve meşrep farklılıkları üzerinden milletimizin içine fitne ve düşmanlık tohumları ekenlerin durumu da farklı değildir, onlar da hüsrandadır.
Milletimiz 15 Temmuz’da sadece FETÖ’ye değil benzer heveslere sahip herkese, her çevreye, mesajını net olarak vermiştir. Malazgirt’i, İstanbul’un fethini, Çanakkale’yi yeniden yaşamayı göze almadan kimse bu vatanı parçalayamaz, bu milleti bölemez, bu devleti
 yıkamaz. Biz bunun için hangi bedelleri göze aldığımızı en son 15 Temmuz’da cümle aleme gösterdik. 15 Temmuz gecesi bu ülkeyi ele geçirebileceğini sananlar, aslında kendilerince her şeyi çok iyi planlamışlar. Ama hesaplarında çok büyük bir hata yaptılar. Onların
 uçakları vardı, F16’ları vardı. Ama onları biz satın almıştık, ücretini biz vermiştik. Helikopterleri vardı, ama onları biz almıştık. Tankları vardı, zırhlı taşıyıcıları vardı, bunları biz almıştık. Ellerinde silahları vardı, biz almıştık. Ama aldıklarımızı
 bu hainlere, meğerse bu zalimlere teslim etmişiz. O gece milyonların sokağa dökülüp tüfeklerin, tankların, helikopterlerin, uçakların karşısına bunlar düşünemediler bir şeyi, bu millet onların karşısına çıkacak, bunu düşünemediler.
Bak bugün Bulgaristan’da bunların finansörü olan bir tanesi daha yakalandı, ilticası kabul edilmedi, reddedildi ve Türkiye’ye teslim edildi, aldık. Kovalıyoruz, kovalayacağız, onu da kovalıyoruz. Er veya geç Amerika Birleşik Devletleri de bir tercih yapacaktır;
 ya Türkiye, ya Feto. Ya darbeci terörist Feto veyahut da demokrasi ülkesi Türkiye; bu tercihi yapmak durumunda. 85 koli dosya gitti. Böyle bir darbe yanlısını, böyle bir darbe organizatörünü yaklaşık 17 yıldır ülkesinde barınan bu zalimi, bu alçağı, bu şarlatanı
 herhalde artık Amerika daha fazla saklamayacak gönderecektir.
Değerli kardeşlerim;
Cumhurbaşkanıyla, Başbakanıyla, siyasi parti liderleriyle, Emniyet’iyle, yargısıyla, belediyeleriyle bu devletin topyekûn kendilerine karşı koyacağını bunlar akıllarına dahi almamışlardı. Bunlar başka şey zannediyorlardı. Türk Silahlı Kuvvetleri içindeki
 namuslu subayların, vatanseverlerin olabileceğini de bunlar akıllarına getirmemişlerdi. Bu vatanın öz evladı olan askerlerin yazdıkları senaryoda yer almayacağını öngörememişlerdi. Bunlar Ömer Halisdemir gibi bir vatan evladının çıkıp kendilerini alınlarının
 ortasından vuracağına ihtimal vermemişlerdi. Bu ordunun içerisinde neler var neler, sen istediğin kadar tuğgeneral ol. O da daha önce emir subaylarındandı. Ve işte o Ömer Halisdemir, onun darbe için geldiği haberini aldı ve o da görevini yaptı. Allah makamını
 inşallah Peygambere komşu olan şehitlerden eylesin. İnşallah tüm yakınlarına Rabbim sabırlar lütfetsin.
Ve geçiyorum daha öteye, üzerlerine bomba yağdırdıkları Özel Harekâtçı polis kardeşlerimi diğer meslektaşlarıyla bir olup önlerine set çekeceğini düşünmemişler. Ama Özel Harekât’ta da 53 kardeşimiz şehit oldu. Neyle? Yağdırdıkları bombalarla, uçaklardan
 yağdırdıkları bombayla. Bu ne vicdan, bu ne alçaklık! Kim o Özel Harekâtçı? Bu vatanın evladı. Bizim polisimiz, Özel Harekâtçımız; onları bile topyekûn imha ettiler. Ama onların kardeşlerinin, onların mücadele arkadaşlarının onlara nasıl bir bedel ödeteceğini
 düşünmediler, düşünemediler.
Çünkü onların gözü vardı görmüyordu, kulağı vardı duymuyordu, ağzı vardı, dili vardı konuşamıyordu. Çünkü kalp mühürlenmişti. Ve onlar da mühürlendi. Bunları hesap edemediler. Çünkü bütün hesap makineleri o anda kilitlendi. Memlekette artık tankların altından
 girip üstünden çıkacak, namluların üzerine cesaretle gidecek kahramanların kalmadığını sanmışlardı.
Ama bakıyorsunuz bir Sabri gencimiz çıkıyor, tankın paletleri arasına kendini atıyor, birinci paletten kurtuluyor, ikinci tankın altına kendini atıyor, yine paletlerin arasından giderken kolu yara alıyor. Kendisini aradığımda verdiği cevap manidar: ‘Cumhurbaşkanım,
 siz nasılsınız?’ diyor. ‘Sen beni bırak, sen nasılsın bana onu söyle’ dediğimde, ‘Bana doktor amcalarım bakıyor, hemşire ablalarım bakıyor’ diyor. Yaş 34. ‘Peki, ne yapıyorsun?’ dedim. Aldığım cevap çok manidar; ‘Ben imam hatip ve ilahiyat mezunuyum, fakat
 6 yaşından beri hava savunma sistemleri üzerinde çalışıyorum, 6 yaşından beri, şu anda da özel sektörde evet hava savunma sistemleri üzerinde bilgisayar yazılımı yapıyorum’ dedi. İşte bunları hesap edemediler.
Ve çok daha enteresanı, dolaştığım şehit evlerinden bir tanesinde, bu hatırayı da anlatmam lazım; orada da Çetin adında bir kardeşim. Meğerse bana da komşu oturuyormuş İstanbul’da. Babasından dinledim, o akşam hanımına diyor ki; ‘Hanım ben gidiyorum.’ Nereye?
 Köprüye. Abdestini almış ve şehadet namazını kılmış, eşine ‘Ben gidiyorum dua et’ demiş. Eşi ‘Ben de geleceğim’ demiş, beraber köprüye gitmişler. Çetin kardeşimiz köprüde şehit oluyor. Sivas Koyulhisar’dan. İşte bunu hesap edemediler. Şehitler tepesi boş değil,
 bunu hesap edemediler.
Eyvallah, şehitler ölmez, vatan bölünmez. Rabbimiz müjdesini veriyor; “Onlara ölüler demeyiniz, onlar diridirler, ama siz bilemezsiniz.” Ulubatlı Hasan’ların, Koca Seyit’lerin, Nene Hatun’ların, Kara Fatma’ların, Kara Yılan’ların soylarının kuruduğunu zannetmişler.
 İşte Vatan Caddesi’nde, Esenler’de oturan o hanım kardeşim, zırhlı taşıyıcıyla onu parçaladılar, öyle şehit ettiler ve o da Hakk’a öyle yürüdü. Ama ne beyi ile konuştuğumda, ne oğlu ile konuştuğumda o duruşları, o davranışları her türlü takdirin üzerindeydi.
 Çünkü onlar şahadeti anlamışlardı.
Ama bu FETÖ’cüler böyle birilerinin kadınıyla-erkeğiyle, genciyle-yaşlısıyla çıkacağını düşünmemişlerdi. İşte bizim de yol arkadaşımız, Erol’umuz, o da oğluyla beraber oraya gitmişti. O da orada ne yazık ki başından, omzundan aldığı kurşunlarla şehit oldu.
 17 yaşındaki yavrusu aynı şekilde o da orada şehit oldu. Ve biz geçen pazar günü yaptığımız o mitingin, eğer Erol’umuz sağ olsaydı yine organizasyonunu o yapacaktı. Ama mesai arkadaşlarıyla yürüttük, çünkü yıllar yılı böyle yürüttük.
Fethullahçı terör örgütü mensupları da 15 Temmuz günü ülkeyi ve milleti ele geçirme hayaliyle akıbetlerine koştular. Biz bunlara terör örgütü dedikçe, ‘Silahsız terör örgütü mü olur?’ dediler bize. Yıllarca bunu dillendirdiğim zaman bunu dediler. Bunlar
 silahsız terör örgütü olur mu; bunlar devletin silahlarıyla silahlanıyordu, hesaplarını buna göre yapmışlardı. 15 Temmuz’da bunlar devletin ülkeyi korumak için namuslarına emanet ettikleri silahları millete çevirerek dünyanın en alçak terör örgütü olduklarını
 gösterdiler. Evet, haksızlıklarıyla, hukuksuzluklarıyla, iftiralarıyla, riyakârlıklarıyla yıllardır mücadele ettiğimiz bu hain örgütün eline kan da bulaştı, hem de milletin kanı bulaştı.
Bu millet her hatayı affeder, her eksiği hoş görür, ama ihanet karşısında müsamahasızdır. Fethullahçı terör örgütü ülkeye de, millete de ihanet etti. Bu hainlerin darbe girişimi görüntüsü altında sergiledikleri terör, Türkiye’nin işgali provasından başka
 bir şey değildir. Biliyoruz ki kendi milletine silah çeken, kendi ülkesini başkalarına da peşkeş çeker. Hamdolsun millete çektikleri silah kendi suratlarında patladı, bumerang gibi onları vurdu. Ve yine hamdolsun peşkeş çekmek istedikleri ülke tarihinde pek
 az rastlanır bir birlikle beraberlikle hedeflerine doğru yürüyor. Ne diyor Üstat: “Surda bir gedik açtık, mukaddes mi mukaddes. / Ey kahpe rüzgâr, artık ne yandan esersen es.” Hiç önemli değil.
Kardeşlerim;
Yola çıkarken hep şunu söyledik, hatırlayın: Bizim de bir Rabia’mız var değil mi, bizim de bir Rabia’mız var. Bu Rabia’mızın birincisi neydi? Tek millet. Biz, işte tablo burada, tek milletiz. Türk’üyle, Kürt’üyle, Laz’ıyla, Çerkez’iyle, Gürcü’süyle, Boşnak’ıyla,
 velhasıl 79 milyon tek millet.
İki; elhamdülillah tek bayrak... “Bayrakları bayrak yapan üstündeki kandır, toprak eğer uğrunda ölen varsa vatandır.” Bayrağımızın rengi nereden geliyor? Şehidimizin, gazimizin kanından. Hilal, bağımsızlığımızın ifadesi... Yıldız, işte şehidimizin ta kendisi…
Ve üç; tek vatan... 780 bin kilometrekarelik bir vatan toprağımız var, öyle mi? Bu vatan toprağımızın üzerinde kimse hesaba girmesin, hesaba girenler bunun bedelini ödeyecekler. Şimdi Kandil’den birileri kendine göre açıklamalar yapıyor. Şehirlere ineceklermiş,
 kırsaldan şehre ineceklermiş. Geleceğiniz varsa göreceğiniz de var, bunu böyle bilin. Yani bir taraftan PKK, bir taraftan FETÖ, bir taraftan DAEŞ, bir taraftan PYD, bir taraftan YPG, topunuz gelin; Allah’ın izniyle bu milleti aşamayacaksınız, Rabbimin izniyle
 bu milleti aşamayacaksınız. Kardeşlerim, ben şuna inanıyorum: Biz bir ölürüz, bin diriliriz, bunu terör örgütleri de böyle bilsin.
Dördüncüsü tek devlet... Türkiye Cumhuriyeti Devletimizden başka devlet yok. Nedir o paralel devlet, hadi bakalım kursaydın. Şamarı yedin mi? Yedin, ama bitmedi. Bunların kökünü kazıyacağız. Şu anda inlerine girdik, bunların kökünü kazıyacağız. Şunu da açık
 söylüyorum: Biz bunları intikam hırsıyla yapmıyoruz; bu işgalcileri hukukla, adaletle temizliyoruz, hukuk içerisinde temizliyoruz. Bize kimse de bir yerlerden akıl vermesin. Bizim Anayasamızda, bizim hukukumuzda ne varsa onu uyguluyoruz ve uygulamaya da devam
 edeceğiz.
Kardeşlerim;
Bu konudaki kanaatlerimi daha önce sizlerle paylaştım, biliyorsunuz Pazar günü de paylaştım, yine söylüyorum; halkımın bu talebini siyasiler bir kenara koymamalıdır, koyamaz. Yapmaları gereken nedir? Parlamentoda bunu görüşmektir. Parlamentoda bu görüşülürken
 hukuki boşluklarla kimse izaha kalkmasın. Bu darbenin tarihi bellidir, dolayısıyla darbenin tarihinden itibaren de bu masaya yatırılmalıdır. Eğer Parlamento bu talebe evet diyorsa, Cumhurbaşkanı olarak ben bunu onarım. Parlamento evet demezse, tabii ki benim
 de yapacağım bir şey yoktur. Çünkü biz şehitlerimizin ruhunu muazzep edemeyiz. Gazilerimize ihanet edemeyiz. Ve milletin talebini de eğer demokrasi diyorsak, o zaman geri çeviremeyiz. Demokrasi milletin taleplerinin iktidar olduğu bir rejimdir ve bunu yaparız.
Ve değerli kardeşlerim; şimdi Rabia’mızı biliyoruz değil mi? Bunu unutmayın. Şöyle hep birlikte bir haykıralım, hazır mısınız? Tek millet, tek bayrak, tek vatan, tek devlet… Hayırlı olsun.
Gazilerimize şükranlarımı sunuyorum. O gece ‘ya şehit olurum, ya gazi’ diyerek yollara dökülen, darbecilerin karşısına imanla, inançla dikilen tüm kardeşlerimizin, tüm Ankaralıların gazalarının bir kez daha mübarek olmasını diliyorum. Tabii Türkiye genelinde
 240 şehidimiz var, 2195 yaralımız, gazimiz var. Hepsinden Rabbim razı olsun. Demokrasi nöbetlerindeki coşkusu ve vakarıyla ülkesine ve milletine olan bağlılığını cümle âleme ilan eden vatandaşlarıma teşekkür ediyorum. Allah ülkemizi ve milletimizi ilelebet
 korusun diyorum.
Ve şimdi artık virgülü atıyoruz ve bu demokrasi nöbetlerine artık ara veriyoruz. Ama ruh dünyamızdan, gönül dünyamızdan bu nöbetleri çıkarmayacağız. Anlaştık mı?
Çok teşekkür ediyorum. Rabbim sa’yinizi meşkûr etsin. Bu gösterdiğiniz gayretler unutulmaz, siz tarih yazdınız tarih. Şehitlerimizle yazdınız, gazilerimizle yazdınız. Gece sabahlara kadar hiçbir ayrım yapmaksızın, hiçbir siyasi düşünce yapmaksızın sanatçısıyla,
 sporcusuyla, siyasetçisiyle, tüm medyasıyla büyük bir çoğunluğuyla tarih yazdınız. Onun için şu birliğinize dünya hayran kalacak. Hiç endişe etmeyin, hep beraber dik olacağız, diri olacağız, iri olacağız, kardeş olacağız ve Türkiye olacağız.
",2023-07-15,The coup attempt was suppressed.,after
‘Demokrasi Ve Şehitler Mitingi’nde Yaptıkları Konuşma,2016-08-07,"

11. Cumhurbaşkanımız Sayın Gül,
Parlamentomuzun değerli Başkanı,
Gazilik şerefine ikinci defa nail olan Türkiye Büyük Millet Meclisi Başkanı Sayın İsmail Kahraman,
Sayın AK Parti Genel Başkanı ve Başbakan,
Sayın Genelkurmay Başkanımız,
Sayın Cumhuriyet Halk Partisi Genel Başkanı,
Sayın Milliyetçi Hareket Partisi Genel Başkanı,
Kuzey Kıbrıs Türk Cumhuriyeti’nin Sayın Başbakanı,
Değerli misafirler, sevgili İstanbullular,
81 vilayetimizde meydanlarda canlı olarak bizleri takip eden kıymetli vatandaşlarım, dünyanın dört bir tarafında gözü ve gönlü bizimle olan kıymetli kardeşlerim,
15 Temmuz gecesi bir kez daha istiklali ve istikbali için kıyam eden, canı pahasına ülkesini Fethullahçı terör örgütüne, işgalcilere teslim etmeyen aziz milletim;
Sizleri en kalbi duygularımla hasretle, muhabbetle selamlıyorum. Sözlerimin hemen başında 15 Temmuz gecesi sokaklara, meydanlara inerek, havalimanlarını doldurarak namluların, tankların, helikopterlerin, uçakların karşısına dikilme cesareti gösteren tüm
 kardeşlerime bir kez daha şükranlarımı sunuyorum.

Bu kardeşlerimizden 172’si sivil, 63’ü polis, 5’i asker olmak üzere 240’ı şehadet makamına ulaştılar. Kendilerine bir kez daha Allah’tan rahmet, yakınlarına başsağlığı diliyorum. Milletimizin başı sağ olsun. Yine o gece kahramanca darbecilerin üzerine yürüyen
 kardeşlerimizden 2195 tanesi yaralanarak gazilik rütbesine ulaşmıştır. Hastanelerde ve evlerde tedavileri süren yaralılarımıza Rabbimden şifalar niyaz ediyorum.

O gece adeta ölümü öldürerek sokakları, meydanları dolduran milyonlarca vatandaşımız içinden şehitlik ve gazilik şerefine layık olanlar isimlerini tarihe altın harflerle yazdırdılar. İnanın bana vatan uğruna verilen mücadelede bu rütbelere ulaşabilmek her
 zaman yakalanabilecek, her zaman elde edilebilecek bir ayrıcalık değildir.

Ne diyor İstiklal Şairimiz İstiklal Marşımızda:
“Kim bu cennet vatanın uğruna olmaz ki feda,
Şüheda fışkıracak toprağı sıksan şüheda.
Canı cananı, bütün varımı alsın da Hüda,
Etmesin tek vatanımdan beni dünyada cüda.” 

Değerli kardeşlerim;
15 Temmuz gecesi sokakları ve meydanları dolduran kardeşlerimizin her birinin vatanımızın, demokrasimizin, özgürlüğümüzün korunmasında katkısı vardır, payı vardır, rolü vardır. Onun için diyorum ki; 79 milyon olarak hepimizin gazası mübarek olsun, İstanbul’un
 gazası mübarek olsun, Ankara’nın gazası mübarek olsun. Darbe girişimine maruz kalan her şehrimizin gazası mübarek olsun. Darbe girişimine karşı tüm farklılıklarını bir kenara bırakarak kadınıyla, çocuğuyla, yaşlısıyla her kökenden, her meşrepten insanıyla
 dünyayı kendine hayran bırakan tüm vatandaşlarımızın gazası mübarek olsun.

Kardeşlerim;
Bu millet başka bir millet, gerçekten Türk milleti bin yıl önce Malazgirt’te hangi inanç ve kararlılıkla Anadolu’nun kapılarını açmışsa, 15 Temmuz’da da aynı hissiyatla darbecilerin karşısına dikilmiştir. Süleyman Şah 1075 yılında bu coğrafyadaki ilk devletimizi
 hangi vizyonla kurmuşsa, 15 Temmuz’da da ülkemize aynı vizyonla, aynı ufukla sahip çıktık. Osman Gazi 1299’da tarihin en kudretli devletini hangi temeller üzerine bina ettiyse, biz de o gece Türkiye’yi aynı ilkeler etrafında müdafaa ettik. Ecdadımız 100 yıl
 önce hangi idrakle Çanakkale’de kanının son damlasına kadar mücadele ettiyse, 15 Temmuz’da da aynı iradeyle FETÖ’cü terör örgütünü, darbecileri geri püskürttük. Gazi Mustafa Kemal’in İstiklal Harbi’ni başlatmasını ve zafere ulaştırmasını sağlayan inancın bir
 benzeri, 15 Temmuz’da Türkiye’nin tüm şehirlerinde adeta kol geziyordu.

15 Temmuz dostlarımıza bu ülkenin sadece siyasi, ekonomik, diplomatik saldırılara değil, aynı zamanda askeri sabotajlara karşı da güçlü olduğunu, yıkılmayacağını, rayından çıkmayacağını göstermiştir. Aynı gece Türkiye’nin yerle yeksan olması için ellerini
 ovuşturarak bekleyen düşmanlarımız ise ertesi güne bundan sonra işlerinin çok daha zor olduğunu görmenin kahrıyla uyandılar.

Şimdi bugün burada Genelkurmay Başkanıyla, Yenikapı Meydanı’nda Cumhurbaşkanıyla, Başbakanıyla, Cumhuriyet Halk Partisi ve Milliyetçi Hareket Partisi genel başkanlarıyla 81 vilayetimizdeki her görüşten, her meşrepten insanımızla verdiğimiz şu görüntü var
 ya, işte bu görüntü, inanın bana ülkemizin düşmanlarını en az 16 Temmuz sabahı kadar üzmüştür, kahretmiştir. Onun için her zaman ne diyoruz? Bir olacağız, iri olacağız, diri olacağız, kardeş olacağız, hep birlikte Türkiye olacağız.

Bu manzara, Türkiye’nin tüm renkleriyle, bağımsızlığına ve geleceğine yönelik atılan bu adımlar var ya, işte bunlar çok önemli. Bu, geleceğe yönelik adeta vatanımıza sahip çıkmanın ilanı ve ispatıdır. Bu manzara, bin yıllık vatanımızın tek bir taşına dahi
 göz dikenlerin ödemeyi göze alacakları bedelin ilanı ve ispatıdır. Bu manzara Türkiye’nin 2023 hedeflerine ulaşacağının ilanı ve ispatıdır. Bundan sonra işimiz ne biliyor musunuz? Artık muasır medeniyetler seviyesinin üstüne çıkmak. Bunu başarmaya var mıyız?
 Bu manzara birliğin, beraberliğin, kardeşliğin sadece temenni, sadece slogan değil; gerektiğinde bir hakikat olarak ortaya konabileceğinin, kuvveden fiile geçebileceğinin ilanı ve ispatıdır.

Kardeşlerim;
Bütün bunlarla beraber yolumuza dayanışma içerisinde geçeceğiz. Ete kemiğe bürüneceğiz, mütevazı olacağız, birbirimizi makam-mevki için değil, para-pul için değil sadece Allah için seveceğiz. Böyle bir milletin evladı olarak huzurlarınızda olmak bizlere
 hamdolsun büyük bir gurur veriyor, onun için Rabbime hamt ediyorum.

Bakınız, Cumhuriyetimizin banisi Gazi Mustafa Kemal 1920 yılında İstanbul ve İzmir başta olmak üzere ülkenin büyük bölümünün işgal altında olduğu o kara günlerde şunu söylüyordu: “Milletimiz çok büyüktür, hiç korkmayalım, o esaret ve zillet kabul etmez.
 Fakat onu biraraya toplamak ve kendisine; ey millet, sen esaret ve zillet kabul eder misin diye sormak lazımdır.” Ben milletimin vereceği cevabı bekliyorum, şimdi burada bir kez daha soruyorum: Gazi’den 96 yıl sonra Yenikapı Meydanı’ndan aynı soruyu sizlere
 soruyorum: Ey millet, sen esaret ve zillet kabul eder misin? Mesele bu. Bu millete, evet kimse bu esareti asla getiremeyecektir.

Şu anda siyasi partilerimizin genel başkanları burada, sizin zaten talebinizi biliyorlar. ‘Egemenlik kayıtsız şartsız milletin’ olduğuna göre, sizler de idam talebinde bulunduğunuza göre, bunun kararını verecek olan merci Türkiye Büyük Millet Meclisi’dir.
 Meclisimiz böyle bir kararı verdikten sonra atılacak adım bellidir. Onamaksa, Meclis’ten gelen böyle bir kararı ben peşinen ifade ediyorum; onarım.

Kardeşlerim;
Vatan Caddesi’nde vücudu ikiye bölünmüş kardeşimi gördüğüm zaman kalkıp da bunu kenara koymak mümkün mü? Ankara’da Cumhurbaşkanlığı Külliyesi önünde uçaktan F16’ların yağdırdığı bomba ile başı vücudundan ayrılmış olan hanım kardeşimin başı Kongre Merkezi’nin
 çatısına uçmuştu. Bunu gördükten sonra biz kalkıp da, ‘Efendim Avrupa Birliği’nde idam yokmuş, Konsey’de yokmuş, şurada yokmuş, burada yokmuş’ diyemeyiz. Amerika’da var, büyük bir çoğunluğunda var, Japonya’da var, Çin’de var, bugün dünyanın büyük bir çoğunluğunda
 var. Burada zaten 84’e kadar vardı, ondan sonra kaldırıldı. Bu millet, ‘egemenlik kayıtsız şartsız milletin’ olduğuna göre eğer böyle bir kararı veriyorsa, öyle zannediyorum ki siyasi partiler de bu karara uyacaktır.

Sizler 15 Temmuz’a esaret ve zillet kabul etmeyeceğinizi namlulara göğsünüzü dayayarak, tankların önüne yatarak, uçaklara ve helikopterlere dahi hamleler yaparak bilfiil gösterdiniz. Hani ne diyor İstiklal Marşımızda, “Siper et gövdeni dursun bu hayâsızca
 akın.” Siz göğsünüzü siper ettiniz. Namluların ucuna geldiniz bizzat vücudunuzu koydunuz. Tankların altına yattınız. Bakıyorum ki bir gazimiz tankların iki paletinin arasına kendini atıyor, birinci tanktan kurtuluyor, ikinci tankın altına da kendini aynı şekilde
 atıyor, sadece kolu ciddi manada yaralanıyor. Kendisini telefonla aradığımda söylediği ne biliyor musunuz? ‘Siz beni bırakın Cumhurbaşkanım, siz nasılsınız?’ diyor. Bu bambaşka bir ruh, bambaşka bir aşk. “İmandır o cevher ki ilahi ne büyüktür, imansız olan
 paslı yürek sinede yüktür.” İmansız olanlar imanlı olanların karşısında dayanamadılar.

Bu FETÖ, birçok sinsiliği hesap etti de bir şeyi hesap edemedi. Neydi o? O da bu milleti hesap edemedi. Bu milletin imanını, bu milletin inancını, bu milletin dirayetini o hiç hesaba katmadı. Zannetti ki, zaten bazı bunların akıl daneleri konuşuyor ya, ‘Bunlar
 silahın önüne falan gelmez’ diyor. Ne oldu? Hani yetiştirdiğiniz bazı adamlar, Silahlı Kuvvetlerimizin içindeki o bazı hainler? Burada tabii özellikle Türk Silahlı Kuvvetleri’mizin büyük bir çoğunluğunu, vatansever, milliyetperver olan askerlerimizi tenzih
 ediyorum. Bunu az önce zaten Genelkurmay Başkanımız konuşurken de gösterdiniz. Aynı şekilde Polis Teşkilatımızın içinde... Gerçekten her şeyleriyle vatansever olanlar, milliyetperver olanlar kendilerini ortaya koymasaydılar işimiz çok daha zor olacaktı.

Yalnız bu akşam buradan bir hitabım var; hükümet askeri liselerin kapatılmasına yönelik bir açıklama yaptı. Bazı eski askerler bunun yanlış olduğunu söylediler. Şimdi ben de onlara buradan sesleniyorum, diyorum ki; işte oradan yetiştirilmiş olan o tek tip
 FETÖ’cüler işte bu olayı yaptılar. Şimdi biz de diyoruz ki; harp okullarımız duracak, tüm liselerimizden, bu ülkenin liselerinden yetişenler hepsi gelsin rahatlıkla buraya girsin. Tek tip niye olsun? Hepsinden girsin. Ve harp akademilerinde, harp okullarında
 hangi eğitim veriliyorsa onlar orada verilsin. Bundan sonra benzer teşebbüste bulunan herkes milletinden-milletimden aynı cevabı alacaktır.

Ne diyor o güzel türküsünde sanatçımız:
“Gez oğlum
Vatanına göz dikeni ez oğlum.!
Dostun kim düşmanın kim sez oğlum
Tarihini şerefinle yaz oğlum
Yaz oğlum.!
Senden gider sonsuzluğa yol oğlum
Dört bir yana salmalısın kol oğlum
Ekmeğini aç olanla böl oğlum
Haram yeme, Hak uğruna öl oğlum.!”
Ölmeye var mıyız? Yol almaya var mıyız? Muasır medeniyetler seviyesinin üstüne çıkmaya var mıyız? Evvel Allah.

Aziz milletim;
Devlet ve millet olarak 15 Temmuz darbe girişimini çok iyi analiz etmeliyiz. Sadece bu ihaneti gerçekleştirenleri değil, onların arkalarındaki güçleri, onları harekete geçiren saikleri de çok iyi değerlendirmeliyiz. Fethullahçı terör örgütü mensuplarının,
 bunların ismini hala ağzına almaktan çekinenler var. Çekinmeyelim, muktedir olanlar bunların isimlerini aynen ifade etsinler ki bilmeyenler, bu FETÖ’cüler kimdir, bu FETÖ kimdir, Fethullahçı terör örgütü kimdir bunu öğrensin.

Ülkemize yönelik tehdidin görünürdeki maşalarıdır. Biliyoruz ki bu oyun, bu senaryo onların boylarını çok aşar. Elbette bu örgütü tüm mensuplarıyla ortaya çıkarmak ve hukuk dairesinde imha etmek mecburiyetindeyiz. Ama sadece bununla yetinirsek, devlet ve
 millet olarak bünyemizi benzer virüslere karşı yine savunmuş, savunma noktasında zayıf bırakmış oluruz. Silahlı Kuvvetlerimizden yargımıza, Polis Teşkilatımızdan istihbarat kuruluşlarımıza, okullarımızdan hastanelerimize kadar her yere sızabilen ihanet şebekelerine
 karşı kendimizi güçlendirmeliyiz. Bu ihanet şebekesinin adı PKK da olsa, FETÖ de olsa, DAEŞ de olsa, başka örgüt de olsa fark etmez. Örgütlerin isimleri değişebilir, kadroları değişebilir, söylemleri değişebilir; ama hepsinin de Türk milletinin, Türk Devletinin
 düşmanları olduğu gerçeği asla değişmez. 

Geldiğimiz noktada saflar gayet net; bir tarafta tüm kurumlarıyla, tüm siyasi partileriyle, tüm kesimleriyle Türkiye Cumhuriyeti Devleti vardır, diğer tarafta ise kimi etnik istismar, kimi dini istismar, kimi ideolojik sapkınlık içinde olan terör örgütleri
 vardır, onların arkasındaki karanlık güçler vardır. Devletinden, milletinden, haktan ve hakikatten yana olan herkes bugün burada, Yenikapı’dadır. Buradan 80 vilayete selam olsun, buradan 79 milyona selam olsun. Terör örgütleri mensuplarının ise kimi adliyede
 akıbetini bekliyor, kimi cezaevinde cezasını çekiyor, kimi de mezarda nihai hesabını veriyor. Onların arkalarındaki güçleri de çok iyi biliyoruz, vakti, saati geldiğinde hesaplarını önlerine koyacağız.

Yakaladığımız bu birlik ve beraberlik ruhunu en iyi şekilde değerlendirerek 15 Temmuz’u daha güçlü, daha büyük, daha müreffeh Türkiye’nin inşası için bir milat haline dönüştürmeliyiz. Yakın tarihimizin vicdanları kanatan, kafalarda soru işaretleri oluşturan
 tüm sorunlu, sıkıntılı olaylarını yeniden masaya yatırarak eksikleri, yanlışları ortaya koymalıyız. FETÖ ihanet çetesinin Türk Silahlı Kuvvetleri’ndeki etkinliğinin önünü açan davaları yeni baştan incelemeliyiz. Buna benzer birçok davaları incelemeliyiz. Şaibeli
 tüm sınavları, tüm işlemleri gözden geçirmeliyiz. Bu örgütün gayrimeşru şekilde elde ettiği güçle dizayn etmek istediği siyaseti, medyayı, iş dünyasını yeniden kendi tabii seyrine oturtmalıyız. Yurt içinde milletimizin dini hassasiyetini, merhametini, iyilik
 ve yardımlaşma duygularını istismar ederek elde ettikleri tüm imkânları milletimizin emrine vermeliyiz.

Hiç kimse kapatılan yurtlardan, okullardan, evlerden dolayı endişeye kapılmasın, gerek devletimizin ilgili kurumları, gerekse aynı alanda hizmet veren sivil toplum kuruluşlarımız çok daha iyisiyle, çok daha fazlasıyla bu boşluğu dolduracaklardır. Yurt dışında
 ülkemizin adını ve itibarını da kullanarak elde ettikleri imkânları da asli sahibine, yani devletimize ve milletimize kazandırmalıyız. Hükümetimiz olağanüstü hal ilanı sonrasında sahip olduğu yetkiyle tüm bu alanlarda çok önemli adımlar attı, atmaya devam
 ediyor. Gazi Meclisimiz de bu konuda üzerine düşenleri yapıyor, yapmayı sürdürecektir. Siyasi partilerimizin ve medyamızın da bu süreci çok iyi değerlendirerek inanıyorum ki desteğini verecek ve bu yasalar, Anayasa değişikliği, yasa değişikliği veya yeni yasalar,
 bunlar hızla hazırlanacaktır. 
Kardeşlerim;
15 Temmuz gecesinden beri atılan her adımda 79 milyon tek yürek oldunuz, tek ses oldunuz, demokrasi nöbetini farklı yürüttünüz, işte burada, Yenikapı Meydanı’nda bugün demokrasi nöbetini taçlandırıyorsunuz. Hepimiz ay-yıldızlı bayrağımızın, al bayrağımızın
 birleştiriciliği altında buluştuk. Daha güçlü, daha müreffeh bir ülke içinde devletin yeniden yapılandırılması sürecini, bu yönde bir siyaset inşasını inşallah hep birlikte gerçekleştireceğiz.

Kardeşlerim;
3 haftadır her vesileyle ifade ettiğimiz bir hususu burada bilhassa tekrarlamak istiyorum: 15 Temmuz, evet, bir yönüyle ordumuz içine sızmış FETÖ ihanet şebekesi mensuplarının başlattığı bir darbe girişimidir. Ama hadise sadece bundan ibaret değildir, aynı
 zamanda PKK ve DAEŞ’in silahlı eylemleriyle elde edilmek istenen neticenin, asker elbisesi giymiş teröristler eliyle yeni bir safhaya çıkartılma girişimidir. Yani bu girişim aynı zamanda bir terör eylemidir. Tüm bu özelliklerinin yanı sıra, 15 Temmuz ülkesine
 ve milletine ihanet eden bir silahlı güç eliyle ülkemizi işgal girişimlidir.

Şayet darbe başarılı olsaydı, bin yıldır bizim bu coğrafyanın kimlere altın tepsi içinde sunulacağını hepimiz gayet iyi biliyoruz. 15 Temmuz gecesi işte tüm bu gerçekleri AK Partilisiyle, CHP’liyse, MHP’lisiyle, diğer partilere mensup vatandaşlarımızla millet
 olarak hep birlikte gördük. 15 Temmuz gecesi bu gerçeği Türk’üyle, Kürt’üyle, Laz’ıyla, Boşnak’ıyla, Çerkez’iyle, Arap’ıyla, Roman’ıyla, 79 milyon hep birlikte gördüğümüz için sokaklarda omuz omuza mücadele ettik. O gece insanlar partisini değil, hayat biçimini
 değil, meşrebini değil, kendi çıkarını değil, ülke ve millet olarak topyekûn istiklalimizi ve istikbalimizi düşünmek suretiyle mermilerin önünde kucak kucağa şehit oldu, gazi oldu. Minarelerimizden susturulmak istenen ezanlar yerine, tam aksine minarelerden
 ezan sesleri yükseldi, salalar yükseldi. Hiçbir çıkar insanın kendi canından daha önce değildir, daha tatlı değildir. O gece darbecilerin karşısına dikilenler şayet ülkesi bağımsızlığını kaybederse, milletinin geleceği kararırsa geride zaten hiçbir şey kalmayacağını
 çok iyi biliyordu. Ben bu muhteşem buluşmada buradan tüm şehitlerimize Allah’tan rahmet diliyorum. Tüm gazilerimize tekrar Rabbimden şifalar diliyorum.

Bizim yıllardır dilimizden düşürmediğimiz ‘milli irade’ işte bu şehitlerimizle güç kazandı, gazilerimizle güç kazandı. Bunun için milletimizin her bir ferdinin kendi özgür iradesiyle verdiği kararlara teslim olmak, boğun eğmek gerektiğini savunuyoruz. Milletimiz
 o muazzam irfanıyla daima en doğruyu, en hayırlıyı, en faydalıyı bulmuştur, bulacaktır. Bu millete, 79 milyon vatandaşımıza bakıp, ‘eğitimsiz, pısırık, işe yaramaz bir insan yığını’ gördüklerini söyleyenler, zaman zaman söylüyorum, 15 Temmuz’da hayatlarının
 en büyük şokunu, en büyük mahcubiyetini yaşamışlardır. Artık şu gerçeği herkesin kabul etme zamanı gelmiştir: Bu milletin mayası sağlamdır.

Bakınız bana Yozgat’tan mektup gönderen 6. sınıf öğrencisi bir evladımız diyor ki, “15 Temmuz’da ülkemize olan saldırıdan çok korktum. Geri kendi kendime düşündüm, dedim ki, bu ülke kolay kazanılmadı ki bu kadar kolay kaybedilsin. Keşke büyük olsaydım da
 ben de bir şeyler yapabilseydim. Tamirine katkıda bulunmak için harçlığımı Meclis’e gönderdim.”

Bu millet, bu… Türkiye Cumhuriyeti Devleti’nin vatandaşları kuru kalabalık değil, millettir millet, hem de cesareti ve dirayetiyle dünyayı kendine hayran bırakan büyük bir millet. Unutmayalım ki, bu millet ülkemiz sınırları içine yaşayanlarla birlikte geniş
 bir coğrafyada yüz milyonlarca mazlumun, masumun da duasını arkasına alan bir millettir.

Hep söylüyorum, bizim fiziki sınırlarımız başkadır, gönül sınırlarımız başkadır. Ne diyor şair:
“Ellerin yurdunda çiçek açarken,
Bizim ile kar geliyor gardaşım.
Bu hududu kimler çizmiş gönlüme,
Dar geliyor dar geliyor gardaşım.”
Evet, bizim gönül sınırlarımız bizi kardeşi ve dostu olarak gören her toplumu, her coğrafyayı kapsayacak kadar geniştir. İnşallah önümüzdeki dönemde hem kendi insanımızın, hem umudunu bize bağlamış dünyanın tüm mazlumlarının yüzünün güleceği bir dönem olacaktır.
 Bir kez daha necip milletime, aziz milletime şükranlarımı sunuyorum.

Demokrasi ve Şehitler Mitingine Yenikapı’da ve ülkemizin her köşesinden katılan vatandaşlarıma, ‘zafer demokrasinin, meydan milletindir’ diyerek gösterdikleri güçlü duruş için teşekkür ediyorum.

Partilerimizin genel başkanlarına davetime gösterdikleri ilgi ve alaka sebebiyle, AK Parti Genel Başkanına, Cumhuriyet Halk Partisi Genel Başkanına, Milliyetçi Hareket Partisi Genel Başkanına şahsım, milletim adına teşekkür ediyorum.

Şu anda İstanbul hariç 80 vilayette bizleri izleyen tüm halkıma, tüm ülkeme, milletime İstanbul’dan selamlar, sevgiler, saygılar gönderiyorum. Darbe girişiminde bulananlara karşı ilk andan itibaren kahramanca karşı koyan, ellerindeki tüm imkânlarla darbecilerle
 mücadele eden Emniyet Teşkilatımıza, fedakâr polislerimize teşekkür ediyorum.

Aynı şekilde tabi ki Ömer Halis’i unutamayız. O ki Özel Kuvvetler’e saldırı düzenlendiği zaman o bir astsubay edasıyla komutanının verdiği talimatı anında yerine getirmek suretiyle onu anlından vurarak öldürdü, kendisi de şahadete yürüdü. Silahlı Kuvvetlerimizin,
 evet, aynı şekilde yüreğiyle, cesaretiyle kendini ortaya koyan tüm birimlerine, Genelkurmay Başkanımıza, kuvvet komutanlarımıza huzurlarınızda ayrıca teşekkür ediyorum.

Bundan böyle artık altımızda kimler var, nerede kim var, bunları her birimde çok iyi inceleyeceğiz. Yargıda kim var, inceleyeceğiz ve bunları da kapıya koyacağız. Cezaeviyse cezaevine koyacağız ve yaptıklarının bedelini ödeyecekler.

Değerli kardeşlerim;
Belediyeler araçlarıyla, personelleriyle, tüm güçleriyle darbe girişimine karşı direnen vatandaşlarımıza ve güçlerimize destek olan, demokrasi nöbetinde yemeklerine varıncaya kadar ikram eden tüm belediyelerimize de teşekkür ediyorum.

15 Temmuz gecesi ülkemizle birlikte Almanya, Fransa, İngiltere, Belçika, Hollanda, Amerika, velhasıl nerede bir Türk varsa orada kalpleri bizim için atan kardeşlerimiz de vardı. Buradan yurt dışındaki vatandaşlarımıza da şükranlarımı sunuyorum. Bu vatandaşlarımızın
 Batı medyasının tarizleri, tacizleri, olumsuz yayınları sebebiyle zor günler geçirdiklerini biliyorum. İşte Almanya; ben video konferansla orada mitinge bağlanacaktım, bağlatmadılar, olumsuz karar verdiler. Hani demokrasi? Ama Kandil’dekilere video konferansla
 yayın yaptırdılar. Ne olursa olsun yarınlar onlar için bekledikleri gibi olmayacak, bumerang gibi onları vuracak. Beslesinler o teröristleri, yarın onlara çarpacaklar.

Rabbim ülkemizi ve milletimizi bir daha darbelere, darbe girişimlerine, demokrasi dışı her türlü saldırıya karşı bizleri, vatanımızı korusun inşallah. Ama dedim ya, bir olacağız, iri olacağız, birbirimizi Allah için seveceğiz.
“Amin desin hep birden yiğitler,
Allahu ekber, gökten şehitler amin, amin.”
Gecemiz aydınlık olsun, geleceğimiz aydınlık olsun, bütün karanlıklar def olsun, yok olsun inşallah.
Kalın sağlıcakla diyor, sizleri Allah’a emanet ediyorum.

Bu arada tabi denizden meydana gelen gemiler var, kaptanlarımıza, bu gemilerin sahiplerine, balıkçı motorlarına şahsım, milletim adına özellikle teşekkür ediyorum. Ve bugün 7 saat, 8 saat burada ayakta kaldınız, yine burada bütün sağlık elemanlarımıza özelikle
 çok çok teşekkür ediyorum. Sağ olun, var olun, Allah yar, yardımcımız olsun, Allah’a emanet olun.

Aziz İstanbul, tabii bu akşam demokrasi nöbetine bir virgül koyuyoruz. Tüm Türkiye’ye sesleniyorum; Çarşamba akşamı inşallah noktayı koyacağız. Uygun mudur? Bu akşam sadece virgül, Çarşamba akşamı nokta; tamam? Sağ olasınız, var olasınız.
",2023-07-15,The coup attempt was suppressed.,after
15 Temmuz Darbe Girişimi ile İlgili Meydanlara Yaptıkları Konuşma,2016-07-23,"

Türkiye’nin 81 vilayetindeki ve ilçelerdeki meydanlarda canlı olarak bizleri izleyen sevgili kardeşlerim,
Tankın, topun, uçağın, helikopterin, tüfeğin karşısına sadece ve sadece imanıyla, inancıyla, yüreğiyle dikilen aziz milletim,
15 Temmuz silahlı darbe girişimini bozguna uğratan aslan yürekli kardeşlerim, Günlerdir sokakları meydanları boş bırakmayarak istiklaline ve istikbaline sahip çıkma konusundaki kararlılığını ortaya koyan kıymetli kardeşlerim, vatandaşlarım;
Sizleri en kalbi duygularımla hasretle, muhabbetle selamlıyorum.
Buradan gün iradeye sahip çıkma günüdür diyerek meydanları darbecilere teslim etmeyen vakur beyefendileri, hanımefendileri, gençleri, çocukları saygıyla selamlıyorum. 15 Temmuz’da meydanları, havalimanlarını, yolları, köprüleri doldurarak Fethullahçı terör
 örgütü mensubu hainleri hezimete uğratan 7’den 70’e tüm vatandaşlarıma şükranlarımı sunuyorum.
Aynı şekilde Asya’da, Afrika’da, Avrupa’da, dünyanın dört bir yanında dualarıyla, ellerinde pankartlarıyla milletimizin yanında yer alan tüm kardeşlerime teşekkür ediyorum. Bizlere desteklerini ileten tüm dost ülke liderlerine teşekkürlerimi sunuyorum.
Kahraman şehitlerimize Allah’tan rahmet diliyorum. 15 Temmuz darbe girişiminde 62’si polis 179’u sivil, 5’i asker olmak üzere 246 şehidimiz var. Rabbim onları şefkatiyle, merhametiyle kuşatsın, Peygamber Efendimize komşu eylesin. Yaralılarımızın sayısı 2186,
 yaralılarımıza Allah’tan acil şifalar temenni ediyorum.
Şehitlerimiz ve gazilerimiz, 15 Temmuz gecesi cesaretleriyle, dirayetleriyle, kararlı ve dik duruşlarıyla tarih yazdılar. Hiç şüphesiz şehitlerimiz kalplerimizdeki mümtaz yerlerini daima muhafaza edeceklerdir. Bununla birlikte artık her yıl 15 Temmuz Şehitlerimizi
 Anma Günü’nde kendilerini hassaten yâd edecek, hatıralarını gelecek nesillere aktaracağız.
Değerli kardeşlerim;
Bugün 81 ilimizdeki, ilçelerimizdeki meydanlarda ve tüm Türkiye’de coşkuyla, gururla söylenen özgürlük türkülerinin asıl bestekârı milletimizin bizatihi ta kendisidir. 15 Temmuz gecesi sokaklarda Sünni-Alevi yoktu, Türk-Kürt yoktu, Çerkez-Roman yoktu, o
 gece meydanlarda sağcı-solcu, zengin-fakir, iktidar-muhalefet yoktu. 15 Temmuz’da tıpkı Çanakkale’de, İstiklal Harbimizde olduğu gibi tüm fertleriyle tek yürek, tek bilek olmuş, iradesini bir avuç darbeciye çiğnetmeyen büyük Türkiye vardı, Türk milleti vardı.
Bu darbe girişiminde milletimiz tıpkı bin yıl önce Malazgirt’te olduğu gibi, bu coğrafyaya vatan olarak sahiplenme konusundaki kararlılığını ortaya koymuştur. Milletimiz tıpkı 717 yıl önce Söğüt’te, 563 yıl önce İstanbul’da olduğu gibi, Anadolu topraklarını
 hayat alanı olmanın ötesinde istikbali olarak gördüğünü tüm dünyaya haykırmıştır. Milletimiz, bu ülkeyi kendisine yar etmemek için saldıranlara karşı 100 yıl önce Çanakkale’de, Kut’ül Ammare’de, Dumlupınar’da ne cevap vermişse, 15 Temmuz’da da aynı cevabı
 vermiştir.
15 Temmuz, milletimizin; kökü nerede olursa olsun, hangi güce dayanırsa dayansın, iradesini hangi odağa teslim ederse etsin, bu millete ve bu ülkeye ait olmayanlara karşı tarihi bir meydan okumasıdır. Bu meydan okumayı sadece şu veya bu kesim değil, hamdolsun
 milletimizin tamamı yapmıştır.
Demokrasi mücadelesini destekleyen tüm siyasi partilerimize, bu partilere gönül veren, oy veren tüm vatandaşlarıma, hukuk devletinin, hak ve özgürlüklerin, milletimizin ve ülkemizin geleceğinin yanında yer aldıkları için şükranlarımı sunuyorum.
Yurt dışında yaşayan vatandaşlarımızın darbe haberini aldıkları andan itibaren imkânları ölçüsünde ülkelerinin ve milletlerinin yanında yer almak için gösterdikleri çabayı takdirle ve minnetle karşılıyorum. 15 Temmuz gecesi Türkiye tüm farklılıklarını, tüm
 renklerini, tüm meşreplerini geride bırakarak tek millet, tek bayrak, tek vatan, tek devlet ilkeleri etrafında birleşmiştir.
Türkiye’yi bu ihanet çetesi mensupları aracılığıyla, bu vatan hainleri vasıtasıyla tedip edeceklerini, devleti teslim alabileceklerini sanarak 15 Temmuz akşamı harekete geçenler, ertesi gün akşam olmadan milletimiz tarafından hüsrana uğratılmışlardır. Bu
 sözüm, maşalarla birlikte onları bir katil sürüsü halinde sokaklara salanlar için de geçerlidir, hepsini biliyoruz. Vakti saati geldiğinde onların hesaplarını da önlerine koyacağız.
Şimdi çalışma zamanı, çalışacağız, çok çalışacağız. Türkiye’yi 2023 hedeflerine ulaştıracağız. Bununla kalmayacak, 2053, 2071 vizyonlarımızı gerçekleştireceğiz. Dünyanın en büyük ekonomilerinden biri haline gelen savunma sanayinde dışa bağımlılığı tamamen
 ortadan kalkan büyük projelerini, yatırımlarını kesintisiz hayata geçiren bir Türkiye’nin önünde kimse duramaz.
İşte bunu bildikleri için buldukları her fırsatta önümüzü kesmeye, ayağımıza çelme takmaya çalışıyorlar. Kendi güçlerinin yetmediği yerde çevremizdeki ve içimizdeki ihanet şebekelerini harekete geçiriyorlar. Türkiye’nin başındaki PKK belasının bir türlü
 sona ermemesinin sebebi budur. Suriye’de PYD adıyla bu örgütün bir kolunun icat edilip güney sınırlarımız boyunca karşımıza çıkartılmasının sebebi de budur. DAEŞ denilen bir örgüt icat edilip bölgemize ve ülkemize musallat edilmesi de aynı gayeye matuftur.
 Son üç yıldır da FETÖ denilen bu örgütü önce yargı ve polis içindeki mensuplarıyla, onlar başaramayınca ordu içindeki üniforma giymiş teröristleriyle üzerimize sürenlerin amacı da aynıdır. Ülkemizin kutlu yürüyüşünü engellemek isteyenlerin azgın piyonları
 olan teröristler, milletin ortak iradesi, sarsılmaz cesareti karşısında bir kez daha bozguna uğradı.
Bu darbe girişimi milletimizle, hükümetimizle, Meclis’imizle birlikte Türk Silahlı Kuvvetleri’mize de yapılmıştır. Türk Silahlı Kuvvetlerimiz ve Mehmetçiğimiz bizim gözbebeğimizdir. 15 Temmuz’da aynı zamanda Türk Silahlı Kuvvetleri’mizi de bu asker elbisesi
 giymiş teröristlerin saldırısından kurtardık. Bu silahlı darbe girişiminin akamete uğratılmasıyla Türkiye artık yeni bir döneme girmiştir. Şairin dediği gibi: “Tasalanma yiğidim, zaman bizden yanadır. / Külümüzden yükselen duman bizden yanadır. / Son durak,
 son ilahi ferman bizden yanadır. / Dünya düşman olsa da iman bizden yanadır.” Bizlere bu güzel günleri yaşatan hainler karşısında zaferi nasip eden Rabbimize hamdolsun.
Aziz milletim;
Türkiye’ye yönelik, 79 milyona yönelik hiçbir girişime bugüne kadar nasıl eyvallah etmediysek buna da etmedik. Olayın ilk anlarından itibaren hadiseleri an be an takip ederek ilgili yerlere gerekli talimatları vererek, milletimize sokaklara sahip çıkmaları
 çağrısında bulunarak duruşumuzu ortaya koyduk. Hamdolsun vatandaşlarımız çağrılarımıza uyarak sokakları, meydanları doldurdu, meydanları darbecilere bırakmadı. Allah sizlerden razı olsun.
Şimdi bu olaya karışanların hepsi de devletine, güvenlik güçlerimize, adalete hesap veriyorlar. Şu saate kadar gözaltına alınanların sayısı 13.165’tir. Bunların 8.838’i asker, 2101’i hakim-savcı, 1485’i polis, 52’si mülki idare amiri, 689’u sivildir. Tutuklanarak
 cezaevine konanların sayısı 123’ü general, 282’si rütbeli polis, 1559’u hakim-savcı olmak üzere 5863’tür. Diğerlerinin sorguları devam ediyor.
Darbe girişimi sonrasındaki tedbirlerin etkin ve hızlı bir şekilde yürütülebilmesini sağlamak için Milli Güvenlik Kurulu’muzun tavsiyesiyle hükümetimiz olağanüstü hal ilan etmiştir. Bu karar Meclis’imiz tarafından da onaylanmıştır. Bugün Olağanüstü Hal Yetkilileri
 çerçevesinde ilk kanun hükmünde kararnameler çıkartılarak süreç işletilmeye başlatılmıştır.
Bugünkü Resmi Gazete’de yayınlanan kararnamelerle gözaltı süresi 4 günden 1 aya çıkartıldı. Fethullahçı Terör Örgütüne mensup devlet görevlilerinin memuriyetle ilişikleri kesilmeye başlandı. Bu yapıya ait 934 okul, 109 öğrenci yurdu, 15 üniversite, 104 vakıf,
 35 sağlık kuruluşu, 1125 dernek, 19 sendika kapatıldı. Tüm bu kurumların mal varlıklarına devlet tarafından el konuldu.
15 Temmuz darbe girişiminde şehit olan tüm vatandaşlarımız terörle mücadele kapsamındaki şehitlik statüsüne dahil edilmiştir. Kamudan bu terör örgütüyle ilişkisi sebebiyle çıkartılanlar bir daha memur olamayacaklar. Bu işlemlerle ilgili yürütmeyi durdurma
 kararı da alınamayacak. Fethullahçı terör örgütünü tüm unsurlarıyla ülkemizden kazımak için gereken önlemleri peyderpey almaya devam ediyoruz.
Bu devlet kendisine silah çekene, vatandaşına kurşun sıkana, vatandaşının üzerine tankla yürüyene, vatandaşına F16’larla bomba yağdıranlara, helikopterlerle ateş edenlere hak ettiği cezayı verecek kudrete ve geleneğe sahiptir. Hiç şüpheniz olmasın; şehitlerimizin
 kanı asla yerde kalmayacak. Milletimizin meydanlarda sürdürdüğü şanlı demokrasi direnişinin gereği harfiyen yerine getirilecektir.
Türkiye böyle bir darbe girişimi karşısında dahi yolundan şaşmayacak, hedeflerinden uzaklaşmayacak, irtifa kaybetmeyecek kadar güçlü bir ülkedir. İşte görüyorsunuz, adeta darbecilerle kol-kola çalışan birtakım güçlerin sabotajlarına rağmen ekonomimiz kendi
 rayında istikrar içinde işleyişini sürdürüyor. Ülkemizin kredi notunu indiren o kuruluşun veya kuruluşların böyle bir yetkisi yoktur. Not indirimi için sadece bizi değil, hiç kimseyi ikna edecek bir gerekçeleri de yoktur. Ekonomimizin tüm göstergeleri dünyanın
 pek çok ülkesinden çok iyi durumdadır. Her şey serbest piyasa ekonomisi kuralları içinde yürüyor, yürümeye devam edecektir. Mali disiplinden taviz yoktur, milletimiz ülkesine ve ekonomisine güveniyor.
Yatırımlarımız aynı kararlılıkla devam edecek. İşte şimdi 26 Ağustos geliyor, inşallah Boğaz’ın üzerinde üçüncü gerdanlık Yavuz Sultan Selim Köprüsü’nün açılışını yapacağız. İnşallah 20 Aralıkta yine Boğaz’da Marmaray’ın kardeşi geliyor. Marmaray raylı sistem,
 bu ise otomobillerin denizin altından geçeceği Avrasya Tüneli, bu da geliyor. Bakın arka arkaya; Osman Gazi, Yavuz Sultan Selim, Avrasya Tüneli. Ama şimdi bir de yeni adımlar atıyoruz. Bunlardan bir tanesi Kanal İstanbul, ardından artık Çanakkale’yi köprüyle
 geçecek hale geleceğiz ve Çanakkale Köprüsü…
Türkiye’nin büyümesini, kalkınmasını, gelişmesini esas alan ekonomi politikasından asla taviz vermeyeceğiz. Finans sektöründe gayet güçlü yürüyoruz. İşte bu akşam da az önce Sayın Başbakanımız, ilgili bakanlar, ilgili finans kuruluşlarımızın temsilcileriyle
 çok geniş bir toplantıyı yaptık ve atılacak adımların kararını aldık.
Milletimiz müsterih olsun; Türkiye terör örgütleri vasıtasıyla önüne kurulan tuzakları birer-birer bozarak yoluna devam ederken, üstesinden geldiği her saldırıdan zayıflayarak değil tam tersine güçlenerek çıkmaktadır. Bugünkü Türkiye 15 Temmuz akşamı Türkiye’sinden
 daha güçlüdür. Çünkü hastalık teşhis edilip yaraya neşter vurulmuş, operasyon başarıyla sürdürülmektedir. Rabbimin yardımıyla yarınki Türkiye, bugünkünden çok daha güçlü olacaktır.
Bu düşüncelerle İzmir’den Erzurum’a, Van’dan Denizli’ye, Trabzon’dan Mersin’e kadar şu anda 81 vilayetimizin meydan ve ilçelerinde, evlerinde televizyonları başında bizleri dinleyen 79 milyonun tamamına; cesaretleri, kahramanlıkları, kararlılıkları için
 şahsım ve milletim adına Ankara’dan teşekkür ediyorum.
Milletimizi birbirine düşürmek isteyen, zafere leke sürmeye çalışan provokatörlere asla prim vermeyeceğiz. Sizler tanklara, uçaklara, kurşunlara karşı vücudunuzu siper ederek tarih yazdınız. Bu kutlu mücadeleyi sabote etmek isteyenleri de yine basiret ve
 ferasetinizle alt edeceğinize inanıyorum. Bir olunuz, iri olunuz, diri olunuz, kardeş olunuz, hep birlikte Türkiye olunuz.
Sözlerime son verirken bir kez daha 15 Temmuz şehitlerimizi rahmet ve minnetle yad ediyorum. Gazilerimize şifalar diliyorum. Rabbim yar ve yardımcımız olsun. Allah yolumuzu, bahtımızı açık etsin. Kalın sağlıcakla diyorum, hayırlı geceler.
",2023-07-15,The coup attempt was suppressed.,after
Bakanlar Kurulu Toplantısı Sonrasında Yaptıkları Basın Açıklaması,2016-07-20,"

Ekranları başında bizleri izleyen değerli vatandaşlarım,
Dünyanın dört bir yanında gönlü ve gözü Türkiye’ye kilitlenmiş sevgili dostlar, Aziz kardeşlerim;
Sizleri en kalbi duygularımla selamlıyorum.
Türkiye, 15 Temmuz akşam saatlerinden itibaren tarihinin en kritik günlerinden birini yaşamıştır. Ülkemizin ve milletimizin gözbebeği olan Türk Silahlı Kuvvetlerimiz içinde yuvalanmış bir grup, emir-komuta zinciri dışına çıkarak darbe girişimi başlatmıştır.
 Fethullahçı terör örgütü üyesi oldukları anlaşılan bu grup, uçaklarla, helikopterlerle, tanklarla, silahlarla devlete ve millete karşı saldırıya geçmiştir.
Cumhurbaşkanlığı Külliyesi, Türkiye Büyük Millet Meclisi, Başbakanlık, Genelkurmay Başkanlığı, Jandarma Genel Komutanlığı, MİT yerleşkesi, Boğaziçi Köprüsü ve çeşitli askeri birimlerimiz, yoğun saldırı altında kalmıştır. Şahsımın ve hükümetin kararlı duruşu,
 milletimizin darbe girişiminde bulunanların karşısına cesurca dikilmesi ve güvenlik güçlerimizin etkili müdahalesi sayesinde hamdolsun bu teşebbüs amacına ulaşamamıştır.
Milletimizin ülkesine ve iradesine kararlı bir şekilde sahip çıkması karşısında darbecilerin silahları da, tankları da, helikopterleri de, uçakları da işe yaramamıştır. Asker elbisesi giymiş teröristler karşısındaki dik duruşlarıyla memleketine ve geleceğine
 sahip çıkan milletimiz, gece boyunca kahramanlık destanları yazmıştır.
Gencinden yaşlısına, işçisinden patronuna, köylüsünden şehirlisine kadar milletimizin tüm fertleri darbeciler karşısında tek vücut olmuştur. Darbe teşebbüsünde bulunan hainlerin karşısına dikilen vatandaşlarımız gözlerinin önünde onlarca kişi vurularak şehit
 olurken, yaralanan birçok kardeşimiz de bütün bu şehit olan kardeşlerimizi o yaralı halleriyle kurtarmak gayreti içerisine girmiş, sabaha kadar kararlı bir şekilde direnişlerini sürdürmüşlerdir. Hamdolsun, kendisini bu vatanın bir evladı, bu milletin bir ferdi
 olarak hisseden herkes darbe girişiminin karşısında yer almıştır.
Milletimiz 1960 darbesinde Menderes ve arkadaşlarına sahip çıkamamanın üzüntüsünü yıllarca yaşamıştır. 1980 darbesinde bir sağdan, bir soldan anlayışıyla darağaçlarına gönderilen gençlerine sahip çıkamayan toplumumuzun acısı hala tazedir. 15 Temmuz 2016
 tarihi, bu kötü gidişe dur denilen bir dönüm noktası olmuştur. Ülkemiz tarihinde ilk defa bir silahlı darbe girişimi, milletin bizzat kendisi tarafından akamete uğratılmıştır.
Türkiye, demokrasi ve hukuk devletine olan bağlılığını, vatandaşlarının canı pahasına ispat etmiştir. Darbe girişiminde bulunanların açtıkları ateş sonucu sivil vatandaşlarımızdan, polislerimizden ve askerlerimizden şu an itibarıyla 246 masum insan hayatını
 kaybetmiş, 1536 masum vatandaşımız da yaralanmıştır. Bu vesileyle tüm şehitlerimize Allah’tan rahmet, yakınlarına ve milletimize başsağlığı diliyorum, yaralılarımıza Rabbimden acil şifalar temenni ediyorum.
Çok açık söylüyorum, şu anda şu siyasi parti, bu siyasi, parti; bunun üzerinde duracak değilim. Ama cumhurun başkanı olarak ben milletimle iftihar ediyorum ve milletimizle birlikte inanıyorum ki bütün bu engelleri aşmak suretiyle demokrasi tarihine bir kahramanlık
 destanını Türk milleti olarak biz yazmış oluyoruz; bu böyle anılacaktır.
Aziz vatandaşlarım;
Darbe girişiminin haber alındığı andan itibaren Cumhurbaşkanı olarak başbakanımızla, bakanlarımızla, Emniyet Teşkilatımızla, Silahlı Kuvvetlerimizin darbecilere karşı duran komutanlarıyla çok yakın bir çalışma içinde olduk. Tüm tehlikeye ve tehditlere rağmen
 derhal İstanbul’a giderek milletimle birlikte darbecilerin karşısında dimdik bir duruş sergiledik. Milletimizin dirayeti ve kararlılığı karşısında, darbe girişimi ertesi gün akşam olmadan tamamen bertaraf edilmiştir.
Bugün, yani 20 Temmuz Çarşamba günü de önce Milli Güvenlik Kurulu’muzu topladık, ardından da Bakanlar Kurulu toplantımızı gerçekleştirdik. Milli Güvenlik Kurulu üyeleri olarak yaptığımız kapsamlı değerlendirme sonunda, darbe girişiminde bulunan terör örgütünün
 tüm unsurlarıyla ve süratle bertaraf edilebilmesi için ülkemizde Anayasamızın 120. maddesi uyarınca olağanüstü hal ilan edilmesini, hükümete tavsiye etme kararı aldık. Bakanlar Kurulumuz da bu tavsiye doğrultusunda Türkiye’de 3 ay süreyle olağanüstü hal ilan
 edilmesini kararlaştırdı.
Bilindiği gibi Anayasamızın 120. maddesi, ülkede demokrasiyi, temel hak ve hürriyetleri ortadan kaldırmaya yönelik şiddet hareketleri olması durumunda olağanüstü hal ilan edilmesine imkan sağlıyor. Olağanüstü hal ilanının amacı, ülkemizde demokrasiye, hukuk
 devletine, vatandaşlarımızın hak ve özgürlüklerine yönelik bu tehdidi ortadan kaldırmak için gereken adımları en etkin ve hızlı şekilde atabilmektir. Bu uygulama kesinlikle demokrasiye, hukuka ve özgürlüklere karşı değildir, tam tersine bu değerleri koruma
 ve güçlendirme amacına yöneliktir.
Yaşadığımız darbe girişimi Türkiye’de kimlerin canları pahasına demokrasinin ve hukuk devletinin yanında olduğunu, kimlerin de diktatörlük peşinde olduğunu açıkça ortaya koymuştur. Hükümetimiz, siyasi partilerimiz, sivil toplum kuruluşlarımız, Türk Silahlı
 Kuvvetlerimizin emir-komuta kademesi ve elbette en önemlisi milletimiz tercihinin daima demokrasiden yana olduğunu göstermiştir.
Bu vesileyle, 15 Temmuz gecesinden itibaren meydanları, sokakları doldurarak devletinin ve hükümetinin yanında olduğunu haykıran tüm vatandaşlarıma şükranlarımı sunuyorum.
Partisi, siyasi fikri, inancı ne olursa olsun, tankların karşısında dikilen her bir vatandaşım benim gözümde Mehmet Akif’in ifade ettiği gibi: “İmandır o cevher ki İlahi ne büyüktür, / İmansız olan paslı yürek sinede yüktür.” Onlar gerçekten o imanlarıyla
 o tankların karşısında durdular ve şahadete koştuklarını haykırdılar.
Değerli kardeşlerim;
Namluların karşısında dimdik duran, ki bu noktada tabii ki beraber yıllarca çalıştığımız arkadaşlarımızı da biz burada uğraladık. Önüne, arkasına bakmadan paletlerin altına yatan 32 yaşındaki bir hanım kardeşimiz, bakıyorsunuz şahadete yürüyor. Bunlar işte
 bir bayanı tankla ezecek kadar alçak, bu denli namussuz, bu denli vahşi… Ama benim o hanım kardeşim, şahadet şerbetini yudumladı ve oraya yürüdü. Durmadılar, ama milletim de durmadı. Onlarca insan vurulduğu halde saatlerce bulunduğu yeri terk etmeyen vatandaşlarımın
 her biri İstiklal Harbi kahramanlarımızın torunları olduklarını ispatlamışlardır. Savaş uçakları, helikopterler tepesinde dolaşıp bombalar atmasına, ağır silahlarla ateş etmesine rağmen sokakları, asker kılıklı teröristlerin hedef aldıkları yerleri boşaltmayan
 kardeşlerimin kahramanlığını ifade edecek kelime inanın bulamıyorum.
Darbe girişiminin bastırılmasının ardından başka birileri yeniden aynı cüreti gösteremesin diye günlerdir tüm şehirlerimizin meydanlarında demokrasi nöbeti tutan vatandaşlarımızın her biri isimlerini tarihe altın harflerle yazdırdıklarını bilmelidirler.
 İşte bugün saat 4, baktım 4’ten itibaren herkes Kızılay’a yürümeye başlamış, şu anda yine binlerce insan Kızılay Meydanı’nda, onbinler Konya’da meydanda ve biraz sonra telekonferansla onlara bağlanacağız, onlara hitap edeceğiz.
Şurası çok çok önemli: Ankara’da Gölbaşı Özel Harekat Daire Başkanlığı, Ankara Emniyet Müdürlüğü binalarında görev yapanlar başta olmak üzere, darbe girişiminde bulunanların ağır saldırıları altında kalmalarına rağmen bir an olsun tereddüt göstermeden görevlerinin
 başına koşan, mücadele eden polislerimizin fedakarlıkları her türlü takdirin üzerindedir.
Türk Silahlı Kuvvetleri bünyesinde darbe girişimlerine karşı kararlı bir duruş sergileyen, bu uğurda şehit olan, yaralanan askerlerimizin sağlam duruşlarını da milletimiz asla unutmayacak ve onları sürekli hayırla yâd edecektir. Ve kendilerine yanlış emir
 veren, ‘artık komutada bizdedir’ diyeni, evet, anlından öldürmek suretiyle daha sonra kendisi de şehit olan askerimizi, Niğdeli kardeşimi de ben buradan hayırla yâd ediyorum, mekanı cennet olsun.
Valiliklerimiz ve belediyelerimiz başta olmak üzere darbe girişimini haber aldıkları andan itibaren tüm imkânlarıyla, tüm güçleriyle devletlerinin ve milletinin yanında yer alan kurumlarımızın yöneticilerini de tebrik ediyorum. Aynı şekilde darbe teşebbüsü
 karşısında millet iradesinin yanında saf tutan tüm medya kuruluşlarımıza ve sivil toplum örgütlerimize de şükranlarımı sunuyorum.
Aziz milletim;
Türkiye tarihinin en güçlü devlet-millet birlikteliğini 15 Temmuz darbe girişimi karşısında ortaya koymuştur, milletimiz devletine, devletimiz de milletine sahip çıkmıştır. Demokrasi, hukuk devleti, temel hak ve özgürlükler konusunda hiçbir vatandaşımızın,
 hiçbir kurumun en küçük bir endişesi olmasın. Hükümetimizin ilan ettiği olağanüstü hal, bu değerleri onlara yönelik saldırılardan koruma amacı gütmektedir, asli hedef budur.
Ülkemizin yaşadığı tehditle mukayese edilemeyecek derece küçük terör olayları karşısında benzer tedbirler alan Avrupa ülkelerine seslerini çıkartmayanların Türkiye’yi eleştirmeye hakları kesinlikle yoktur. Aldığımız bu kararı eleştirmeye kesinlikle hakları
 yoktur, önce onlar kendilerine baksınlar. Biz kimseden ihsan istemiyoruz, sadece gölge edilmesin yeter. Bu millet kendi kaderini belirlemeye muktedirdir, bunu herkes böyle bilsin.
Olağanüstü hal ilanının sadece ve sadece ülkemizin karşı karşıya bulunduğu terör tehdidine karşı gerekli önlemlerin alınmasına; demokrasinin, hukuk devletinin, temel hak ve özgürlüklerin korunmasına yönelik bir tedbir olduğunun altını özellikle çizmek istiyorum.
Özellikle ekonominin yurt içindeki ve yurt içindeki unsurlarının olağanüstü hal uygulaması konusunda en küçük bir olumsuz çekinceleri, tereddütleri olmamalıdır. S&P (Standard & Poor’s / Uluslararası kredi ve derecelendirme kuruluşu) Türkiye’nin kredi notunu
 BB+’dan BB’ye, görünümünü de durağandan negatife indirmiş. Türkiye’yle senin ne alakan var? Türkiye senin şu anda zaten üyen filan değil. Daha önce de bunları yaptın. Biz dedik ki, ‘bizim seninle alakamız yok’ ve kestik ilişkiyi. Şu anda siyasi bir karar açıklıyor
 kendine göre, yani ‘ben bunu açıklarsam acaba Türkiye’de yatırımlar’ durur mu? S&P, boşuna uğraşma, bizimle hele hiç uğraşma, aynı şeyleri bundan önce de yaptınız tutmadı ve bugün de tutmaz. Biz kararlı bir şekilde yatırımlarımıza nasıl devam edeceğimizi göreceksin.
 Bak Osmangazi Köprüsü’nü açtık, şimdi 26 Ağustos’ta Yavuz Sultan Selim Köprüsü’nü de açacağız, 20 Aralık’ta inşallah Avrasya Tüneli’ni Boğaz’ın altından onu da açacağız. Sizin gücünüz bizim bu yatırımlarımızın ne açılmasına, ne de yapılmasına yetmez, biz buna
 devam edeceğiz.
Bütün bu yaptıkları değerlendirme Türkiye ekonomisinin gerçeklerini yansıtmıyor. Bunlar her şeyi yapabilirler böyle dönemlerde. Zaten onlar böyle dönemlerde bu anları beklerler. Yarın bakarsanız bunlar piyasaya bol bol virüs de salarlar, farklı bazı adımlar
 atmaya da yönelirler.
Ama şunu çok açık ve net söylüyorum: Bu süreçte Türkiye başta tasarrufların arttırılması konusundaki teşvikler olmak üzere, ekonomideki reformlarını kesintisiz sürdürecektir. Merkez Bankamız gayet güzel açıklamalarını, ön açıcı açıklamalarını da yaptı. Bundan
 sonra da kararlı bir şekilde yürüyeceğine inanıyorum. Piyasada herhangi bir likidite sıkıntısı söz konusu değil ve olmayacaktır da. Piyasaların kendi kuralları içindeki işleyişleri konusundaki hassasiyet, izlenen rasyonel ekonomi politikası çerçevesinde sürecektir.
 Her zaman söylüyorum, yine biz mali disiplinden asla taviz vermez, yolumuza böyle devam ederiz.
Bugün yaptığımız Milli Güvenlik Kurulu Toplantımızın hemen arkasından icra ettiğimiz Bakanlar Kurulu Toplantımızın ve aldığımız kararların ben hayırlı olmasını diliyorum.
Milletime şunu söylüyorum: ‘Eyvah, şimdi olağanüstü hal ilan edildi, yoksa bu süreçte artık valiler devreden çıkıp Silahlı Kuvvetler mi yönetime el koyacak?’ Asla böyle bir şey söz konusu değil. Tam aksine valilerimizin yetkileri, iradeleri bu süreç içerisinde
 daha da artacak ve Silahlı Kuvvetlerimiz valilerimizin emrinde, onların yönetiminde bu süreci sürdüreceklerdir. Ve bizler demokrasiden asla taviz vermedik, bundan sonra da vermeyeceğiz, bunu da böyle biliniz. Silahlı Kuvvetlerimiz de kesinlikle hükümetinin
 emrinde, hükümetiyle beraber hareket etme noktasındadır.
Anayasamızın amir hükmü gereği, bu milletin seçmiş olduğu cumhurbaşkanı olarak, başkomutan olarak bizler de askerimizle beraber Silahlı Kuvvetlerimizin içerisindeki bütün o virüsleri temizleme mücadelesini sürdüreceğiz. Diğer kurumlarımızda, emniyette ve
 diğerlerinde bu tür virüsleri de görüyorsunuz temizleme süreci devam ediyor, kararlı bir şekilde bu da devam edecek. Çünkü adeta bir kanser virüsü gibi vücut metastaz oldu, bunu temizlemeye mecburuz. Bunu inşallah temizleyeceğiz ki milletimiz huzur bulsun,
 milletimiz geleceğe umutla bakmaya devam etsin.
Ben milletime şunu hatırlatıyorum: Sakın endişeye kapılmayın, hiçbir endişeye yer yok. Türkiye bu badireyi hamdolsun atlattı ve bundan sonra da yatırımlarıyla beraber bu süreci güçlenerek devam ettirecektir.
Hepinize en kalbi duygularla, şükranlarımı sunuyorum ve hepinizi Allah’a emanet ediyorum. Kalın sağlıcakla.
",2023-07-15,The coup attempt was suppressed.,after
Millete Hitap,2016-07-19,"

Aziz milletim,
Türkiye Cumhuriyeti Devletinin tüm vatandaşları,
Gönlü ve gözü ülkemizle beraber olan dünyadaki tüm dostlarımız, kardeşlerimiz,
Sizleri en kalbi duygularımla, muhabbetle, şükranla selamlıyorum.
Türkiye, 15 Temmuz 2016 tarihinde, saat 22 civarında başlayan ve ertesi gün öğle saatlerine kadar devam eden bir darbe teşebbüsüyle karşı karşıya kalmıştır.
Esasen ülkemiz, yaklaşık 3 yıldır, millete, milli iradeye rağmen devleti ve hükümeti ele geçirmeye yönelik farklı biçimlerdeki teşebbüslerle karşı karşıya bulunuyordu.
15 Temmuz’da bu teşebbüsler silahlı darbe girişimi halini alarak, hiçbir şüpheye yer bırakmaksızın Türkiye’nin farklı mahiyette bir terör saldırısıyla karşı karşıya olduğunu ortaya koymuştur.
Türk Silahlı Kuvvetlerinin emir komuta zinciri dışında, çeşitli sınıflardan ve rütbelerden, Fethullahçı Terör Örgütü üyesi bir grup askerin başlattığı bu darbe girişimi, sınırlı ama ellerindeki silahların gücü sebebiyle tehlikeli bir boyutta cereyan etmiştir.
Boğaziçi Köprüsünün tanklarla kapatılması, savaş uçaklarının Ankara ve İstanbul başta olmak üzere, çeşitli şehirlerimizde alçak uçuş yapmaya başlamaları, yine bazı şehirlerimizde tankların sokaklara çıkması, bu darbe girişiminin ilk işaretleri olmuştur.
Ankara’da Genelkurmay Başkanlığı karargahı ve Jandarma Genel Komutanlığı binası bu grup tarafından ele geçirilmiş, MİT yerleşkesi, Emniyet Teşkilatının çeşitli binaları, Cumhurbaşkanlığı Külliyesi, Türkiye Büyük Millet Meclisi gibi stratejik yerlere hunharca
 ve alçakça saldırılar düzenlenmiştir.
Gölbaşı’ndaki Özel Harekat Daire Başkanlığı binalarına yönelik bombardımanda 47 polisimiz hayatını kaybetmiştir.
Boğaz köprülerinin girişini tutan tanklardaki üniformalı teröristlerin açtıkları ateşler sebebiyle çok sayıda vatandaşımız hayatını kaybetmiştir.
Ankara’da, Genelkurmay Başkanlığı’nın önü başta olmak üzere, çeşitli yerlerde, açılan ateşler ve yapılan bombardıman neticesi yüzlerce vatandaşımız hayatını kaybetmiş veya yaralanmıştır.
TRT Genel Müdürlüğü binasını işgal eden bir grup, silah zoruyla ekranlardan, eski darbelerin özentisiyle hazırlandığı anlaşılan korsan bir bildiri okutmuşlardır.
Genelkurmay Başkanlığı internet sitesinden de benzer bir bildiri korsan olarak yayınlatılmıştır.
Yine az sayıdaki askerle İstanbul’daki bir medya grubunun binası, kısa bir süre de olsa, işgal edilmiştir.
İstanbul Büyükşehir Belediyesi önündeki çatışmada çok sayıda vatandaşımız ve belediye personeli hayatını kaybetmiştir.
Darbe girişiminin başlamasının ardından, Sayın Başbakanımız, saat 23 civarında medya aracılığıyla kamuoyunu bilgilendirmiş ve hükümetin işbaşında olduğunu açıklamıştır.
Türkiye Büyük Millet Meclisi üyeleri de, tüm partilerden milletvekillerinin katılımıyla milli iradenin tecelligahı olan Gazi Meclis’in darbe teşebbüsü karşısındaki tavrını ortaya koymuşlardır.
Bu toplantı devam ederken Meclis, darbe teşebbüsü yapan grup tarafından, savaş uçakları ve helikopterlerle bombalanmıştır.
Bu gelişmeler karşısında derhal harekete geçtik.
İlgili birimlerimize talimatlar verdik ve darbe girişimini durdurmak için gereken adımları attık.
Milletimizi, ülkesini, vatanını, milletini seven herkesi meydanlara çıkmaya, devletini ve demokrasisini sahiplenmeye davet ettik.
Hemen arkasından da, tüm tehditlere ve tehlikelere rağmen İstanbul’a hareket ederek, milletimle birlikte darbecilere karşı kararlı duruşumuzu ortaya koyduk.
Milletimizin ülkesine ve iradesine kararlı bir şekilde sahip çıkması karşısında, darbecilerin ne silahları, ne tankları, ne helikopterleri, ne uçakları işe yaramamıştır. Onların tankları topları varsa sokaklardaki on milyonlarca vatandaşın da imanları var.
Emirleri komutanlarından almayan, millete ve devlete hizmet etmek yerine iradelerini Fethullahçı terör örgütünün başına teslim eden şer çetesi mensuplarının teşebbüsleri, milletin iradesi, tüm kurumlarıyla devletin kararlılığı karşısında başarısız olmuştur.
Gözlerini kırpmadan milletin üzerine ateş edenler, sandılar ki, bu millet korkacak, meydanları, sokakları kendilerine bırakacak, evlerine çekilecek…
Ama milletimiz, üzerine açılan ateşlere, atılan bombalara, yöneltilen tehditlere, gözlerinin önünde vurulan insanlara rağmen asla geri adım atmamış, meydanı darbecilere bırakmamıştır.
Milletimiz, Emniyet Teşkilatımızın mensuplarıyla ve darbecilere karşı harekete geçen Türk Silahlı Kuvvetleri unsurlarıyla el ele vererek, bu darbe girişimine karşı tarihi bir duruş sergilemiştir.
Tankların etkisiz hale getirilmesi başta olmak üzere, asker görünümlü teröristler karşısındaki dik duruşlarıyla memleketine ve geleceğine sahip çıkan milletimiz, gece boyunca sayısız kahramanlık destanları yazmıştır.
Bıyıkları henüz terlememiş gençlerden 70 yaşındaki ihtiyarlara, işçisinden patronuna, köylüsünden şehirlisine kadar milletimizin tüm fertleri, parti, meşrep, siyasi görüş farkı gözetmeksizin darbeciler karşısında tek vücut olmuştur.
Darbe teşebbüsünde bulunan hainlerin karşısına dikilen vatandaşlarımız, önlerinde, arkalarında, sağlarında, sollarında onlarca kişi vurularak yaralanmasına, şehit olmasına rağmen, sabaha kadar yerlerini terk etmemişlerdir.
Tüm bu hadiseler sırasında polislerimizden ve vatandaşlarımızdan, içlerinde yakın çalışma arkadaşlarımın da bulunduğu 208 kardeşimiz şehit olmuş, 232’si ağır olmak üzere 1.500’e yakın kişi de yaralanmıştır.
Şehitlerimize ve ailelerine Allah’tan rahmet, yaralılarımıza acil şifalar diliyorum.
Bununla birlikte, Türkiye’nin hiçbir yerinde sokağa çıkarak darbecilere destek olan tek bir sivil vatandaşımız olduğuna dair haber, hamdolsun gelmedi.
Bu bakımdan, 15 Temmuz darbe girişimi, milletin darbe heveslilerine verdiği bir büyük ders olarak, bu milletin şanlı tarihindeki yerini alacak ve hiçbir zaman hatırımızdan çıkmayacaktır.
Aziz Milletim,
Değerli Kardeşlerim,
Öncelikle şu hususu özellikle belirtmek istiyorum.
15 Temmuz darbe girişimi, tüm milletimizle birlikte Türk Silahlı Kuvvetlerimize karşı da yapılmış bir ihanettir.
Genelkurmay Başkanımızı, Kuvvet Komutanlarımızı, pek çok subayımızı silah zoruyla rehin alan ve görev yapamaz hale getiren bu örgüt mensupları, üzerlerindeki üniformanın izzetine ve şerefine gölge düşüren teröristlerdir.
Üzerlerinde üniforma olması, bu teröristlerin gerçekte bir ihanet çetesinin mensupları olduğu gerçeğini asla değiştirmez.
Tıpkı üzerlerindeki üniformaya ve cübbeye rağmen aynı ihanet çetesine hizmet eden hakimler, savcılar, emniyet mensupları gibi, diğer kurumlardaki benzer kişiler gibi, ordumuz içinden de hainler çıkabilmiştir.
Türk Silahlı Kuvvetleri ve Mehmetçiklerimiz, bizim gözbebeğimizdir.
Bu darbe girişimi vesilesiyle, ülkemizin her kurumu gibi, Türk Silahlı Kuvvetlerimize de sirayet etmiş olan bu kanser hücreleri süratle temizlenecektir.
Esasen, bu temizliğin hazırlıkları zaten başlatılmıştı.
Bugüne kadar, haksız yere kimseyi mağdur etmeme anlayışıyla, hukuk devleti titizliğiyle yürütülen çalışmaları zafiyet sanan terör örgüt üyeleri, bu girişimle, kendilerini alenen ortaya çıkarmışlar ve bir anlamda işimizi kolaylaştırmışlardır.
Yargı ve emniyet teşkilatı başta olmak üzere, diğer kurumlarda zaten yürütülmekte olan çalışmalar, bu gelişmenin ardından hızlandırılmıştır.
Bir örümcek ağı gibi, hepsi aynı merkeze bağlı pek çok kanaldan oluşan bu terör örgütünün artık gizlenecek, saklanacak, takiyye yapacak durumu kalmamıştır.
Dolayısıyla, 15 Temmuz darbe girişiminden hareketle Mehmetçiğimizi zan altında bırakacak, ona zarar verecek hiçbir hareketi, hiçbir ithamı asla kabul etmiyoruz.
Türk Silahlı Kuvvetlerinin emir komuta zinciri, bu darbe girişimine karşı çıkarak, demokrasi ve hukuk devletine olan bağlılığını ispat etmiştir.
Çoğu da yalan-yanlış olan bir takım görüntülerden hareketle, 15 Temmuz darbe girişimini meşrulaştırmaya, üniformalı teröristleri ve onların arkalarındaki güçleri mağdur göstermeye çalışanlar sadece ve sadece darbe destekçileridir.
Türkiye, 15 Temmuz’da, hiçbir istisnası, hiçbir izahı, hiçbir farklı açıklaması olmayan bir yol ayrımıyla karşı karşıya kalmıştır.
Bir tarafta, Fethullahçı Terör Örgütü mensupları ve onları destekleyenlerin ülkemizi, milletimizi, geleceğimizi teslim almaya yönelik girişimi vardır, diğer tarafta ise iradesine, demokrasisine, istiklaline ve istikbaline, canı pahasına sahip çıkan bir millet
 vardır.
Darbe teşebbüsçüleriyle millet arasında gri bir alan oluşturmaya çalışanlar ise, hükmen terör örgütü mensubudur; çünkü ortada böyle tereddütlü bir alan yoktur.
Yapılan teşebbüsün adı vatana ihanettir.
Dünyanın her yerinde vatana ihanetin cezası ne ise, bu terör örgütü mensupları da aynı cezaya maruz kalacaklardır.

Böyle günler, parti taassubu yapılacak, ideolojik saplantılarla hareket edilecek, meşrep ve görüş farklılıkları ön plana çıkartılacak, kişisel husumetlerle gözler karartılacak günler değildir.
15 Temmuz gecesinden itibaren, Türkiye’nin tüm şehirlerinde, meydanlarında, sokaklarında, her partiden, her görüşten, her hayat biçiminden vatandaşlarımız, iradesine, demokrasisine, geleceğine sahip çıkmak için, aynı duyguyla, aynı heyecanla, aynı kararlılıkla
 bir araya gelmiştir.
Türkiye Büyük Millet Meclisi’nde, tüm siyasi partilerin ortak imzasıyla, tek yürek, tek vücut olarak darbe teşebbüsüne karşı milli iradeye sahip çıkılmıştır.
Kendisini bu ülkenin bir ferdi, bu milletin bir evladı olarak hisseden herkes, bu darbe girişiminin karşısında yer almıştır.
1960 darbesinde Menderes ve arkadaşlarına, 1980 darbesinde “bir sağdan, bir soldan” anlayışıyla darağaçlarına gönderilen gençlerine sahip çıkamamanın yıllardır acısını yaşayan milletimiz, 15 Temmuz 2016’da bu gidişe “dur” demiştir.
Ülkemiz tarihinde ilk defa, bu çapta bir silahlı darbe teşebbüsü, bizzat millet tarafından engellenmiştir.
Türkiye, demokrasi ve hukuk devletine olan bağlılığın, sadece yazıda, sadece sözde kalmayan, gerektiğinde vatandaşlarının canı pahasına bu değerlerin hayata geçirildiği bir ülke olduğunu tüm dünyaya göstermiştir.
Bu darbe girişimi sonrasında yaşananlar, ülkemiz demokrasisinin bir zaafı değildir, tam tersine demokrasimizin ne kadar güçlü olduğunun ispatıdır.
İçeride veya dışarıda, ülkemizi bu sebeple eleştirmeye kalkan kişiler veya kurumlar, sadece gerçek anlamda demokrat olmadıklarını, başka hesaplarla hareket ettiklerini göstermiş olurlar.
Hiçbir demokrasi, hiçbir hukuk devleti, emirleri kurumsal hiyerarşi içinden değil de, dışarıdaki bir örgüt yapısından alan askerin, hakimin, savcının, polisin, bürokratın varlığına izin vermez, veremez.
Aksi takdirde demokrasinin, yani milli iradenin üstünlüğünün; hukukun, yani hakların ve özgürlüklerin yazılı güvence altında bulunmasının anlamı kalmaz.
Kendilerine emanet edilen kamu gücünü gasp ederek ülkeyi ve milleti esir almak isteyenlerin yaptıkları işin adı faşizmdir, diktatörlüktür.
15 Temmuz darbe girişimi, Türkiye’de gerçek faşistlerin, gerçek diktatörlük heveslilerinin kimler, buna karşılık gerçek demokratların, gerçek özgürlükçülerin, gerçek hukuk devleti taraftarlarının da kimler olduğunu göstermiştir.
Aziz Milletim,
Kıymetli Kardeşlerim,
Bizim tarihimiz, dışarıdan gelen saldırılara ve içeride yapılan ihanetlere rağmen, milletin vatanına ve devletine sahip çıkmasının örnekleriyle doludur.
15 Temmuz şanlı direnişi, bu muhteşem tarihin en başında yerini alacaktır.
Milletimizin, bu üniformalı teröristlerin elindeki silah ve tank namlularının, uçak ve helikopter bombalarının karşısında gösterdiği dik duruşun nesiller boyunca takdirle anlatılacağına inanıyorum.
Darbe teşebbüsünün ortaya çıkışı ve yaptığım çağrıyla birlikte meydanlara, sokaklara çıkan vatandaşlarımın her birine şükranlarımı sunuyorum.
Tankların önüne kendini siper edip hedeflerine ulaşmalarını engelleyen, bunun için hayatını riske atan, yaralanan, şehit olan her bir vatandaşımız için ne desek minnettarlığımızı ifade edemeyiz.
Sokağa çıkma imkanı bulamayıp da, sabaha kadar evinde duasıyla, yüreğiyle, gözyaşıyla darbe teşebbüsçülerine buğz eden vatandaşlarımın her birine teşekkür ediyorum.
Geçmişteki darbelerin ve darbe teşebbüslerinin aksine, 15 Temmuz darbe girişimine karşı tepkisini süratle ortaya koyan, yayınladıkları bildiriyle temsil ettikleri milletin şerefine, onuruna, haysiyetine sahip çıkan milletvekillerimizin her birini tebrik
 ediyorum.
Siyasi partilerimizin Genel Başkanlarına, olması gerektiği gibi, demokrasinin, milli iradenin safında güçlü bir duruş sergiledikleri için şükranlarımı sunuyorum.
Siyaset kurumu, 15 Temmuz’daki duruşuyla onuruna sahip çıkmıştır.
İş makinalarını, otobüslerini, ellerindeki tüm araç ve gereci darbe girişimini engellemek için sahaya süren belediyelerimize, kurumlarımıza, şahsi araçlarını aynı amaçla kullanan vatandaşlarımıza teşekkür ediyorum.
15 Temmuz darbe girişiminin başarısızlığa uğramasında en çok katkısı olanların başında, hiç şüphesiz Emniyet Teşkilatımız ve polislerimiz geliyor.
Darbe teşebbüsünde bulunan ihanet çetesinin ilk hedefi, kendilerine müdahale etme potansiyeli gördükleri Emniyet Teşkilatımızın kritik birimleriydi.
Gölbaşı’ndaki Özel Harekat Daire Başkanlığımızı uçakla bombalayıp, kahraman polislerimizi şehit ettiler.
Ankara Emniyet Müdürlüğü binasını aynı şekilde bombaladılar.
İstanbul Emniyet Müdürlüğümüze saldırmaya çalıştılar.
Buna rağmen polislerimiz büyük bir fedakarlıkla, Türkiye’nin her yerinde görevlerinin başından bir an olsun ayrılmadılar.
Ellerindeki tüm imkanları kullanarak, milletimizle birlikte ihanet çetesi mensuplarının girişimini boşa çıkartmak için çalıştılar.
Bu darbe girişiminin başarısızlığa uğramasında büyük katkısı olan Emniyet Teşkilatımızın her bir mensubuna en kalbi şükranlarımı sunuyorum.
15 Temmuz darbe girişiminin kahramanlarından biri de medyamızdır.
Medyamızın nerdeyse tamamı darbecilerin karşısında yer almış, demokrasinin ve milli iradenin safında net bir tavır sergilemişlerdir.
Silah tehdidine rağmen darbe teşebbüsünde bulunan terör örgütü mensupları karşısında son derece net ve sağlam bir duruş sergileyen medya mensuplarımızın her birini şahsım ve milletim adına tebrik ediyorum.
Elbette en önemli teşekkürlerden birini, Türk Silahlı Kuvvetlerimizin, darbe teşebbüsüne karşı çıkan, emirlerindeki kuvvetleri bu alçak girişimin dışında tutan komutanlarımız ile baskılara rağmen bu ihanete ortak olmayan askerlerimiz hak ediyor.
Herhangi bir örgütün veya şahsın esiri değil, milletin ordusunun mensupları olduklarını gösteren tüm subaylarımıza, askerlerimize şükranlarımı sunuyorum.
Bu süreçte, gerek bizzat arayarak, gerek mesaj göndererek, gerek medyaya açıklama yaparak Türkiye’deki meşru yönetime destek veren ülkelere, devlet ve hükümet başkanlarına, dost ve kardeş toplumlara da teşekkürlerimi ifade ediyorum.
Aziz Milletim,
Değerli Kardeşlerim,
Her gecenin nihayetinde bir sabah, her zorluğun sonunda bir kolaylık olduğu gibi, bu tür acı hadiselerin ardından da yeni imkanlar ortaya çıkar.
Millet olarak, Anadolu coğrafyasındaki bin yıllık varlığımız boyunca, bu tür sayısız tehditle, saldırıyla, teşebbüsle karşı karşıya kaldık.
100 yıl önce, artık ayağa kalkamaz denilen milletimizin Çanakkale’deki, Kutü’l Amare’deki şahlanışından aldığımız güçle İstiklal Harbimizi verdik ve başarıya ulaştırdık.
Cumhuriyet tarihi boyunca da ülkemize ve milletimize yönelik saldırılar, tuzaklar, ihanetler durmadı, hep devam etti.
Türkiye ne zaman bir hamle yapacak olsa, darbeyle, cuntayla, ekonomik, siyasi, sosyal krizlerle önü, gücü, takati kesilmeye çalışıldı.
Ülkemiz, geçtiğimiz 14 yılda elde ettiği istikrar ve güven ortamı sayesinde ekonomik dengelerden yatırımlara, savunma sanayinden ihracata kadar her alanda yeni bir şahlanış dönemine girdi.
Bölgesinde ve dünyada söz sahibi olmaya başlayan, sesi gittikçe daha gür çıkan Türkiye fotoğrafının birilerini çok rahatsız ettiğini biliyoruz.
Şunu da çok iyi biliyoruz ki, ülkemizde faaliyet gösteren tüm terör örgütleri, ki buna Fethullahçı Terör Örgütü de dahildir, proje ürünüdür ve belli amaçlarla üzerimize salınmıştır.
Bu topraklarda, kendi milletinin üzerine tankla, uçakla, helikopterle saldıracak alçaklar asla yetişmez.
Bunların hepsi, uzun yıllar boyunca, sinsi bir planın parçası olarak özel olarak yetiştirilmiş, eğitilmiş, beyinleri iğfal edilmiş mankurtlardır.
Gözleri olup görmeyen, kulakları olup duymayan, dilleri olup konuşmayan bu insanlara ne anlatsanız boş…
Biz, 3 yıldır bu kesime, gittiklerini yolun yanlışlığını, arkalarına takıldıkları elebaşlarının ihanetlerini izah etmeye çalışıyoruz.
Tıpkı diğer terör örgütlerine sempati duyan vatandaşlarımız gibi, bunların da gözlerini açıp gerçekleri görmeleri, kulaklarını açıp hakikatleri duymaları, dillerini çözüp, doğruyu ikrar etmeleri için sabırlı ve sağduyulu bir çaba içinde olduk. Hatta ben
 “tabanı ibadet, ortası ticaret, tavanı ihanettir” diye açık bir tanımlama yaptım.
Bundan sonra, ne Fethullahçı Terör Örgütünü, ne de diğer terör örgütlerini destekleyenler konusunda en küçük bir müsamaha, en küçük bir merhamet gösterilmeyecektir.
Bizim için, milletimizin ve devletimizin bekası, her şeyin önünde gelir.
Demokrasi ve hukuk devleti ilkelerinden taviz vermeden, milletimizin ve devletimizin geleceğini tehdit eden tüm terör örgütlerine, tüm yapılara karşı amansız bir mücadele yürütülecektir.
Türkiye, devleti ve milletiyle, her zaman ifade ettiğim dört temel sütuna sıkı sıkıya sarılma iradesini, 15 Temmuz darbe girişimine karşı şüpheye yer bırakmayacak şekilde ortaya koymuştur.
Bir, tek millet. Değerli kardeşlerim, bu millet Türk’ü ile Kürdü ile Lazı ile, Çerkez’i ile, Gürcüsü ile Abhazı ile Romanı ile Boşnağı ile Arnavut’u ile velhasıl, 79 milyon tek millet, bizi bölemeyecekler.
İki, tek bayrak. Bayrağımızın rengi şehidimizin kanıdır. Hilal bağımsızlığımızın ifadesidir. Yıldız, şehidimizin ta kendisidir.
Üç, bayrakları bayrak yapan üstündeki kandır. Toprak, eğer uğrunda ölen varsa vatandır. İşte bu vatan, 780 bin kilometrekare ile tek vatandır, üzerinde kimse bir operasyon yapamaz.
Dördüncüsü, tek devlet. Devlet içinde devlet asla kabul edilemez. İşte bu paralel devlet yapısı, bu ihanet şebekesi böyle bir hedef koymuş kendine. Şimdi bunların hepsini tüm kurumlarımızdan, Silahlı Kuvvetlerimiz, Emniyet Teşkilatımız, Milli İstihbaratımız,
 tüm bakanlıklarımız, hepsinden bunları temizleyeceğiz, arındıracağız ve pirupak hale getireceğiz.
Çünkü bu ilkeler etrafında bir olacağız, iri olacağız, diri olacağız, kardeş olacağız, hep birlikte Türkiye olacağız.
Önümüzde başka bir yol, başka bir alternatif, başka bir seçenek yoktur.
Türkiye’nin demokrasiden, hukuk devletinden, temel hak ve özgürlüklerin güvence altında olduğu bir sistemden başka alternatifi yoktur, gidecek başka yolu yoktur.
Açık konuşuyorum:
Birliğini, beraberliğini, kardeşliğini güçlü tutan bir Türkiye’de huzurun, istikrarın, kalkınmanın önünde hiçbir engel olamaz.
Geçmişte, millete rağmen milleti idare etme anlayışının bedelini, çok ağır şekilde ödedik.
Artık kimsenin, hangi söylemle ve hangi amaçla olursa olsun, milletimize bedel ödetmeye hakkı yoktur.
Türkiye’nin sadece büyümeye, güçlenmeye, kalkınmaya, refahını artırmaya, savunmasını tahkim etmeye, eğitimini, sağlığını, adalet sistemini, altyapısını güçlendirmeye ihtiyacı vardır.
Türkiye Cumhuriyeti Devleti’nin doğrudan milletin oyuyla işbaşına gelmiş ilk Cumhurbaşkanı olarak, tek amacım işte bu Türkiye’yi inşa etmektir.
Cumhurbaşkanı olarak, Meclisimizle, Hükümetimizle, siyasi partilerimizle, sivil toplum kuruluşlarımızla, Türkiye’ye destek olan herkesle birlikte ülkemizi 2023 hedeflerimize ulaştırma kararlılığıyla yolumuza devam edeceğiz.
Ekonomide tüm göstergeler, bir süredir yaşanan durgunluğun geride kalmaya başladığını gösteriyor.
Büyük projelerimizi birer birer tamamlıyor, yenileri için adımlarımızı atmaya başlıyoruz.
İşte, önümüzde 26 Ağustos’ta Yavuz Sultan Selim Köprüsü’nün açılışını yapacağız. Ardından 26 Aralık’ta, İnşallah Avrasya Tüneli’nin, Boğazın altından otomobillerin gidip, geldiği tünelin açılışını yapacağız. Bu arada bir taraftan Yavuz Sultan Selim Köprüsü’ndeki
 İnşallah hızlı trenimizin ihalesi, bir diğer tarafta Çanakkale Köprüsü’nün ihale hazırlıkları, bir diğer tarafta Kanal İstanbul projemizin ihale hazırlıkları, bunlar da hızla devam ediyor. Ülkemizin değişik bölgelerindeki dev projeler, onlar da hızla yürüyor.
Çevremizdeki ülkelerle yaşadığımız sorunları geride bırakarak, yeniden güçlü ilişkiler kurma yolunda önemli adımlar attık, atmayı sürdürüyoruz.
15 Temmuz darbe girişiminin sebeplerinden birinin de bu tablo olduğundan hiç kimsenin şüphesi olmasın.
Ekonominin tüm kurumlarından, tüm aktörlerinden, tüm milletimden rica ediyorum:
Paralel ihanet çetesinin başarısız darbe girişiminin bu olumlu tabloyu bozmasına kesinlikle izin vermeyelim.
Bölgesindeki ve tüm dünyadaki mağdurların ve mazlumların ümidi olan Türkiye’nin dimdik ayakta durması, bununla kalmayıp sürekli güçlenmesi, 79 milyon vatandaşımızla birlikte, yüzlerce milyon insanın beklentisidir.
Bu kardeşlerimizi boynu bükük, kalbi kırık bırakamayız.
Ellerini ovuşturarak Türkiye’nin sıkıntıya düşmesini, diz çökmesini, pes etmesini bekleyenleri bugüne kadar sevindirmedik, yarın da sevindirmeyeceğiz.
Rabbim yar ve yardımcımız olsun.
Rabbim bu milleti, bu ülkeyi ilelebet korusun, muhafaza etsin. Tekrar tüm şehitlerimize Allah’tan rahmet diliyorum, yaralılarımıza Allah’tan şifalar temenni ediyorum. İnşallah birliğimiz daim olsun.
Sağlıcakla kalın.
",2023-07-15,The coup attempt was suppressed.,after
14. Muhtarlar Toplantısı’nda Yaptıkları Konuşma,2015-11-04,"

Çok değerli muhtarlarımız,
Ddeğerli kardeşlerim,
Hanımefendiler, beyefendiler;
Sizleri en kalbi duygularımla selamlıyorum, Cumhurbaşkanlığı Külliyesi’ne, milletin evine hoş geldiniz.
Ocak ayından bu yana sürdürdüğümüz Muhtarlar Toplantımızın 14’üncüsünde biraradayız. Bugün de Aydın, Balıkesir, Bilecek, Bolu, Denizli, Düzce, Eskişehir, İstanbul, Kocaeli, Konya ve Yalova’dan gelen siz kıymetli muhtarlarımızı milletin evinde misafir ediyoruz.
 Ülkemizdeki muhtarların tamamıyla bu şekilde biraraya gelmeyi, hasret gidermeyi hedefliyoruz.
Ülkemizin yönetim organizasyonunun en küçük birimi olan mahalle ve köylerimiz seçimle işbaşına gelen muhtarlarımızla birlikte demokrasinin de ilk basamağı konumundadır. Yönetim organizasyonunun en tepesinde yer alan cumhurbaşkanı ile bu yapının tabanını
 oluşturan muhtarlarımız arasındaki bağ ne kadar güçlü, ne kadar sağlıklı olursa Türkiye için o kadar hayırlı olur. Milletimizle her gün doğrudan yüz yüze iletişim içinde olan muhtarlarımızın görüşleri, değerlendirmeleri bu açıdan bizim için çok önemlidir.
 Bu bakımdan muhtarlarımızla olan buluşmalarımızı sürdüreceğimizi, aramızdaki ilişkiyi daima canlı ve güçlü tutacağımızı özellikle burada belirtmek istiyorum. Tabi bu durumdan rahatsızlık duyanların olduğunu da özellikle bilmenizi istiyorum, bunları biliyorum,
 görüyorum.
Osmanlı’nın son ve Cumhuriyetin ilk döneminde Abdullah Cevdet gibi sözde aydınlar kendileri gibi düşünmedikleri için milletlerini sevmediklerini açıkça ifade etmekten dahi çekinmiyorlardı. Hatta bu milletin yerine dışarıdan başka bir ırk getirmeyi teklif
 edecek kadar ileri giden bu mankurtlara maalesef günümüzde de rastlıyoruz. İdeolojik saplantıları çerçevesinde belirledikleri istikamette gitmeyen millete her türlü hakareti yapmayı kendilerine hak gören bu güruhun etki alanı, hamdolsun giderek daralıyor.
Milletimiz irfanıyla, ferasetiyle, dirayetiyle bunlara tarih boyunca hak ettikleri dersi hep verdi, bugün de her fırsatta vermeye devam ediyor. Biz milletin içinden çıkıp gelmiş bir vatandaş, bir siyasetçi olarak tüm hayatımız boyunca halkımızla birlikte
 yürümeyi kendimize şiar edindik. Allah’ın razısından başka bir tasvip makamı, milli iradeden başka bir tasdik makamı gözetmedik, gözetmiyoruz. İşte bu sebeple, Türkiye’nin doğrudan halkın oyuyla işbaşına gelmiş ilk Cumhurbaşkanı sıfatını taşıyor olmak bu kardeşiniz
 ayrı bir mutluluk kaynağıdır. Milletimizle birlikte, onların ilk kademe temsilcileri olan muhtarlarımızla birlikte çıktığımız bu hizmet yolunda Allah’ın izniyle hedeflerimize ulaşana kadar devam edeceğiz. Allah bizi millete hizmet yolundan ve kitabımız Kur’an’ın
 ifadesiyle sıratı müstakimden ayırmasın.
Değerli kardeşlerim,
Geçtiğimiz pazar günü tarihi bir seçim yaşadık ülkemizde. Öncelikle bu seçimde oyunu kullanarak ülkesinin ve kendisinin geleceği için tercihte bulunan tüm vatandaşlarıma teşekkür ediyorum. Seçime katlımın yüksek olması, milletimizin iradesine sahip çıkışının
 göstergesidir. Seçim sonuçlarının ülkemiz, milletimiz ve bölgemiz için hayırlara vesile olmasını Allah’tan temenni ediyorum. Yeni seçilen veya bir kez daha seçilen tüm milletvekillerimizi tebrik ediyorum. Mecliste temsil edilen siyasi partilerimize önümüzdeki
 dönemde başarılar diliyorum.
Bilindiği gibi, 1 Kasım seçimleri 7 Haziran seçimlerinin tekrarı mahiyetinde bir erken seçimdi, bunu defaatle ifade ettim. 7 Haziran seçimleri Türkiye’nin uzun yıllardır alışık olmadığı bir Meclis tablosu ortaya çıkardı. Türkiye 2002 yılı Kasım ayından beri
 ilk defa bir siyasi partinin tek başına hükümet kuramadığı Meclis tablosuyla karşı karşıya kaldı. 7 Haziran seçimlerinin öncesinden başlayarak 1 Kasım’a kadar geçen süreçte birtakım siyasetçilerin ve partilerin ülkenin istikrar ve güven ortamını tehdit eden
 söylemlerini, politikalarını hep birlikte takip ettik, bunları sizler de izlediniz, ben de izledim. Açıkçası, Meclis’te temsil edilen siyasi partilerin çoğunun 7 Haziran seçimlerinin sonuçlarını doğru değerlendiremediklerini gördük.
Seçim gecesi yüzde 60’lık blok hevesiyle başlayan o rövanşist bir anlayışla tırmandırılan söylemler, Türkiye’yi zorlu bir imtihanla karşı karşıya bıraktı. Yüzde 41 oy almış bir parti yok sayılarak masa başında tasarlanan suni ve hayata geçirilmesi mümkün
 olmayan siyaset mühendisliği projeleri partilere ve millete adeta dayatılmaya çalışıldı. Bu süreçte, 12 yıllık Başbakanlığım dönemimde çok büyük emeklerle ve fedakârlıkla tesis ettiğimiz huzur ve güven ortamının tehlikeye düştüğüne şahit olduk, şahit oldum.
 Bölücü terör örgütü ve sırtını ona dayadığını açıkça ifade eden bir parti, Türkiye’yi yeniden kanın, gözyaşının, kaosun hakim olduğu günlere döndürmek için var gücüyle gayret gösterdi.
Kardeşlerim,
Siz muhtarlar olarak, sizin üstünüzde belediye başkanları olarak, caddelerin, sokakların kanal açılmak suretiyle yaşanılmaz hale getirilmesini nasıl değerlendirirsiniz? Muhtarlar olarak çılgına dönmez misiniz? Çünkü bir ihanet bu, bunlar ihanet şebekesi.
 Benim huzur içinde yaşayacağım sokağıma eğer belediye bir kanal açacaksa, bu kanalı ya içme suyu kanalı olarak açar, ya atık su kanalı olarak açar. Veyahut da TEDAŞ gibi, -şimdi artık özel şirketler alıyor- onlar gelirler altyapı için kanal açar, arkasından
 da kapatırlar. Ama bunlar tam aksine bunun için değil, oralara güvenlik güçleri giremesin, vatandaş rahat hareket edemesin diye bu tür kanallar açıldı. Ve bunu neyle yaptılar? Belediyelerin iş makineleriyle yaptılar. Ondan sonra da kapatmayı neyle yaptılar?
 Hizmet alımı suretiyle kendi yandaşlarına buralarda iş verdiler ve parayı da ora vasıtasıyla terör örgütüne aktardılar. Bunlar yapıldı. Bütün bunlar takip ediliyor; bütün bunlar İçişleri Bakanlığımız tarafından tüm mülkiye müfettişleriyle takip ediliyor, gereği
 yapılacak bunların.
Türkiye çatışma haberleriyle, şehitlerimizin ve ailelerinin acılarıyla dolu bir gündeme hapsedilmeye çalışıldı. Aynı şekilde paralel devlet yapılanması adını verdiğimiz şer şebekesi tüm imkânlarını Türkiye’nin kazanımlarına saldırmak için seferber etti.
 Kendilerini ülkemiz medyasının amiral gemisi olarak görenler de bölücü ve paralel terör örgütlerinin bu ihanetine ortak oldular, destek verdiler. İstikrar ve güven ortamına en çok ihtiyacı olan iş çevrelerinden bir grup da maalesef bu koraya katıldı.
Burada toplantılar yapıyorum, yaptığım bir toplantıda bir iş adamı şunları söyledi. Kendisi Güneydoğu’nun insanı ve 11 yıldır bekletilen bir yol işini almış. Aynen batıdaki gibi bizim beton asfalt dediğimiz ki uzun yıllar dayanaklılığı olan, üzerine de daha
 sonra soğuk ve sıcak asfaltın atıldığı bu tür bir yol yapacak… 11 yıldır bu iş sürüyor. ‘Ben o yolun ihalesini aldım, orayı yapıyorum ve yanımda çalışanların hepsi benim Kürt kardeşlerim, onlar çalışıyorlar.’ dedi. Geliyorlar, tehdit ediyorlar, ‘Patronunuz
 şu kadar para verecek, vergi verecek, vermediği takdirde burası yakılır.’ Verilmediği için 20 adet iş makinesi ve kamyonunu yakıyorlar. Şantiye şefinin taksitle aldığı kendi otomobilini de yakıyorlar. ‘Ben de Kürt’üm, biz burada bakın çok hayırlı bir iş yapıyoruz,
 buralar hep sürekli kazalar yaşadığımız bir yoldu, şimdi burada batıda olduğu gibi bir yol yapıyoruz, yapmayın-etmeyin.’ demesine rağmen onun da aracını yakıyorlar.
Değerli kardeşlerim;
Tüm bu kesimler bölücü terör örgütü her gün kan akıtırken, can alırken, yolları, sokakları döşedikleri bombalarla yaşanamaz hale getirirken bunun faturasını hükümete, hatta şahsıma kesmek gibi olağanüstü bir gayret içerisine girdiler. Ne dediler? ‘Katil
 devlet’. Ne dediler? ‘Katil Saray’. Biz hizmetten başka bu ülkede bugüne kadar bir şey düşünmedik. Ve bütün derdimiz bizim bu ülkede hizmet oldu. Biz hep bir şey söyledik; ‘Bugün gelişmiş ülkelerde batı dünyasında ne varsa benim ülkemde de o olacak. Ülkemin
 batısında ne varsa doğusunda da, güneydoğuda da o olacak, kuzeyinde ne varsa güneyinde de o olacak.’ Geldiğimizde hatırlayın; Türkiye’nin 26 tane havalimanı vardı, ama şu anda 55 tane havalimanı var. En doğuya git havalimanı var, evinden çık yarım saatte havalimanındasın.
 Bunları 15 yıl önce konuşsaydık kim inanırdı? Ağrı’ya havalimanı yapılacağına kim inanırdı? Muş’a, Hakkâri’ye havalimanı yapılacağına kim inanırdı, Iğdır’a havalimanı yapılacağına kim inanırdı? Soruyorum, Şırnak’a havalimanı yapılacağına kim inanırdı? Bunları
 biz yaptık.
Yani biz ayrımcılığı kabul etmedik, benim batıdaki vatandaşım nasıl kardeşimse, doğudaki, güneydoğudaki vatandaşım da ister Kürt olsun, ister Zaza olsun, o da benim kardeşim. Niye? Beni yaratan Allah onları da yarattığı için bunlar benim kardeşim. Maalesef
 yalanın, iftiranın, riyakârlığın, kibrin, terbiyesizliğin, uzlaşmazlığın her çeşidinin sergilendiği bu karmaşık süreç milletimizi gerçekten çok rahatsız etti.
Sadece içeride bu fitne ateşini körüklemekle yetinmediler, yurt dışında da ülkemiz aleyhine kampanyalar organize ettiler, bunları yürüttüler. Örneğin, bir yandan ülkemizi ziyaret eden Almanya Şansölyesi Merkel’e ‘gelme’ çağrısı yaparken, öte yandan çeşitli
 ülkelerde etki edebildikleri akademisyenleri, yazarları, gazetecileri toplayıp bildiriler yayınlattılar. Onlar da ‘Gerçekten bu işin aslı bu mudur?’ diye sorma nezaketi göstermediler veya Türkiye’ye gelip de ‘Gerçekten bu ülke böyle midir?’ diye bakma nezaketi
 göstermediler. Yani Türkiye’yi tanımadan uzattıkları kâğıda imza attılar.
Türkiye’nin yaşadığı bu sıkıntılı durum karşısında benim seyirci olmam, bir kenarda beklemem, sessiz kalmam düşünülemezdi. Hatta hatırlarsanız 10 Ağustos’tan önce geçtiğimiz yılda ne demiştim? ‘Alışılmış bir Cumhurbaşkanı olmayacağım’ demiştim. Hep ifade
 ettiğim gibi, benim tarafım bellidir. Bazıları diyor ki; ‘tarafsız olman’ lazım. Tarafsız olmak hak konusundadır, ama ben tarafım. Kimden tarafım? Milletten tarafım, ben milletin yanındayım. Milletimin menfaati neyi gerektiriyorsa onu korumak zorundayım, onun
 yanında olmak zorundayım.
Cumhurbaşkanı olarak Meclis çatısı altında bir koalisyon hükümeti kurulamaması üzerine Anayasanın bana verdiği yetkiye dayanarak Türkiye’yi yeniden seçime götürdüm. Çok eleştiriler yaptılar, şöyledir-böyledir, ‘Cumhurbaşkanı taraf tutuyor’ bilmem ne falan
 filan... Yine ben burada muhtarlarımıza bir şey söyledim; ‘Beştepe’nin yolunu bilmeyenlerle yola gidilir mi?’ bunu söyledim. Biz bugüne kadar tüm sorunlarımızın çözüm adresi olarak milleti, milli iradeyi gören bir anlayışa sahibiz. Bu defa da aynı yola başvurduk.
 Çözümün dışarıdaki veya içerideki güç odaklarında, terörde, kaosta değil millette, millet iradesinde aranmasını istedik. Bak hemen anında milletin iradesi tecelli etti işi bitirdi. Hamdolsun milletimiz bizi mahcup etmedi. Bir kez daha bizim kendisine olan
 güvenimizi, itimadımızı, teslimiyetimizi teyit etti. Biz bugüne kadar milletin tercihlerine hep saygı gösterdik, bundan sonra da aynı şekilde davranmaya devam edeceğiz.
Türkiye Gezi olaylarıyla ilk kıvılcımı çakılan, 17-25 Aralık darbe girişimiyle bir adım öteye taşınan, bölücü terörle daha da tırmandırılan zor bir dönemi inşallah artık geride bırakıyor. Bundan sonra tüm zamanımızı, enerjimizi ve imkânlarımızı 2023 hedeflerimize,
 bölgemizdeki sorunların çözümüne büyük ve güçlü yeni Türkiye vizyonumuza teksif edeceğiz.
Değerli kardeşlerim;
1 Kasım seçimlerinin çok iyi okunması, çok iyi değerlendirilmesi gerektiğine inanıyorum. Açıkçası 7 Haziran seçimlerinden sonra, yani bu konuda siyasi partilerimiz çok iyi bir sınav vermedi-veremedi. Milletin ve ülkenin menfaatleri için uzlaşmaya varmak
 yerine, kendi hesapları doğrultusunda hareket etmeyi tercih eden partilere milletimiz bu politikalarını onaylamadığını sandıkta gösterdi.
Tabii bu iş burada bitmedi, bitmez. Milletimiz 1 Kasım’da ‘Ben koalisyon istemiyorum, güçlü bir tek parti iktidarıyla yoluma devam etmek istiyorum.’ mesajını verdi. Yine milletimiz siyasetin meşru imkânları yerine terör örgütlerinin yöntemlerini benimseyenlere
 bu yolun yanlış olduğunu net bir şekilde ifade etti. Azınlığın çoğunluğa tahakkümü anlamı taşıyan taşkınlıklara yönelenler milletimiz tarafından bir kez daha seçim sandığı marifetiyle ikaz edildi, uyarıldı. Bundan daha güzel yol olur mu? Eğer siyaset yapacaksak,
 işte buradan geçiyor bunun yolu. Silahlarla değil, yolları kazmakla değil.
1 Kasım seçimleri göstermiştir ki bu millet Türkiye’yi istikrar ve güven ortamından uzaklaştıracak hiçbir siyasete, hiçbir girişime geçit vermemektedir. Bu ülkede demokrasiyi, huzuru, kalkınmayı, gelişmeyi önceliği haline getirmeyen hiçbir partinin milletimizin
 takdirini, desteğini kazanamayacağı açıkça ortaya çıktı. Sözünü özellikle millete söyleyenler ile içerideki ve dışarıdaki farklı odaklardan destek arayanlar arasındaki ayrımı görmek isteyen herkes, 1 Kasım’ın sonuçlarını çok iyi analiz etmelidir. Ülkenin ve
 milletin geleceği için siyaset üretenlerle, yeni Türkiye’yi savunanlarla; eski Türkiye’nin söylemleri ve refleksleriyle hareket edenler bu seçimde bir kez daha görülmüştür.
1 Kasım Türkiye’de demokrasinin gücünü, milli iradenin hakimiyetini perçinlemesi bakımından da son derece önemlidir. Milletimiz teröre, terör örgütlerine, onlara sırtını dayayanlara, her türlü paralel yapıya ve bunlar karşısında gerekli dirayeti ortaya koyamayanlara
 mesajını açık bir şekilde ifade etmiştir. Toplum mühendisliği çabaları, milli irade karşısında yine sonuçsuz kalmıştır. Milletimiz yerli, yani siz ve milli duruş sergileyenlerin yanında yer aldığını, geleceğine sahip çıktığını göstermiştir. Her fırsatta tekrarladığımız
 bir şey var, buna artık 7’den 70’e hepimiz inanıyorum ki kavrayacaktır; tek millet, tek bayrak, tek vatan, tek devlet…
Değerli kardeşlerim;
En batıdan en doğuya, en kuzeyden en güneye 78 milyonuyla biz Türk’ü, Kürt’ü, Laz’ı, Çerkez’i, Arap’ı, Gürcü’sü, Boşnak’ı, Roman’ı, Zaza’sı, kim varsa 78 milyon değerli kardeşlerim, biz tek milletiz. Bunu bir defa kabulleneceğiz ya ve birbirimizi de makam,
 mevki, ırk, bunun için sevmeyeceğiz; birbirimizi Allah için seveceğiz. Yani kimse beni Cumhurbaşkanı olduğum için sevmesin veya kimse birisini çok parası var diye sevmesin, makam-mevkisi için sevmesin. Kardeşlerim; hepimiz öleceğiz unutmayın, bu kardeşiniz
 de ölecek ve bizi mezara gömdükleri gün kimse bu cumhurbaşkanıydı demeyecek. Hoca efendi, ‘er kişi niyetine’ diyecek ve o şekilde defnedip gidecekler. Ama Baki’nin dediği gibi, bu kubbede hoş bir seda bırakmışsak, ne mutlu bize; mesele bu… Ve bu hoş bir seda
 ile beraber de ‘Cumhurbaşkanımızdan Allah razı olsun’ dedirtebildiysek ne mutlu bize, mesele bu… Eğer bunu yapamıyorsan vay haline, yandın gittin o zaman. İşte şimdi bu 1 Kasım’ın verdiği mesaja sahip çıkacağız. Biz tek milletiz, biz birbirimizi seveceğiz
 kardeşlerim. Biz Kürtçülük, Türkçülük, şuculuk-buculuk oyunlarına gelmeyeceğiz. Ben Türk’üm de, ben Kürt’üm de, ben Arap’ım, Laz’ım, Gürcü’yüm, Boşnak’ım, Roman’ım de; ama Romancılık yapma, Kürtçülük yapma, Türkçülük yapma, mesele bu…
Bunu yaptığımız zaman bölünürüz, unutmayalım, biz Türkiye Cumhuriyeti vatandaşıyız, bu bilinçle yürümemiz lazım. Niye bizi bölüyorlar, niye bizi parçalıyorlar? Ne eksiğiniz vardı, biz buralara hangi yatırımı yapmadık? Biz şu anda Güneydoğu-Doğu bölgelerine
 yaptığımız yatırım 260 katrilyon. Cumhuriyet tarihinde yok böyle bir yatırım. Okullarından, hastanelerinden, bütün altyapısından ulaşımına varıncaya kadar bütün bu yatırımlar yapıldığı ya ve hala da yapılmaya devam ediliyor. Ama biz yapıyoruz, siz yakıyorsunuz
 yıkıyorsunuz. Şu anda 81 vilayetin tamamında üniversite var. Göreve geldiğimde 76 üniversitemiz vardı, şimdi 193 üniversite var.
Bunları niye yaptık? Benim Hakkari’deki kardeşim fakirdir, çocuğu üniversiteye gidecek, çocuğunu İstanbul’a gönderemeyebilir, Ankara’ya gönderemeyebilir, İzmir’e gönderemeyebilir; biz üniversiteyi onun ayağına götürelim, rahatlıkla çocuğunu üniversiteye
 gönderebilsin diye. Ama sen ayağına gelen üniversiteyi tararsan, orayı kalkıp da affedersin bombalarla yıkmaya çalışırsan, oralardaki akademisyenleri-öğretim üyelerini tehdit edersen oraya biz profesör bile gönderemeyiz, doçent bile gönderemeyiz. Çünkü onların
 bir yerde can güvenliğini de sağlamak zorundayız. Ama bunlar işimizi zor kılıyor. Ben onun için Güneydoğu’da, Doğu’da akademisyenlik yapan bu öğretim üyelerini de aynen Mehmetçiklerimiz nasıl kahramansa, polisimiz nasıl kahramansa, köy korucularımız nasıl
 kahramansa, ben özellikle de akademisyenlerimiz de, sağlık görevlilerimizi de vesaire tüm öğretmenlerimizi de birer vatansever kahraman olarak görüyorum ve böyle alkışlıyorum.
Ve tabii bir mesaj da, tek bayrak… Bizim mevcut bayrağımızın dışında biz bayrak tanımıyoruz, öyle bir şey olamaz Ve her zaman söylüyorum; ‘Bayrakları bayrak yapan üstündeki kandır, toprak eğer uğrunda ölen varsa vatandır.’ Bu bayrak bir renk cümbüşü değildir.
 Bizim bayrağımız şehidimiz kanı, hilal bağımsızlığımızın ifadesi, yıldız da şehidimizin sembolüdür. Bu anlam çok derindir. Ama bu beyler ‘Bizim bayrakla sorunumuz yok’ diyor. Eee, bayrağımızı gördüğü yerde kaçıyor. Ama bazen de göstermelik bunu yapıyor, 7
 Haziran’da yaptıkları gibi. Ve kendileri işte kendi tabutlarında malum oraya bir paçavra üzerine seriyorlar; ondan sonra diyor ki ‘bayrakla sorunum yok’. Ne bu?
Değerli kardeşlerim,
İnanıyorum ki ben siz muhtarlarımız vasıtasıyla, şu anda ekranları başında bizi izleyen milletim vasıtasıyla bu yanlışları inşallah düzelterek çok daha farklı, çok daha aydınlık günlere beraber yürüyeceğiz. Ve tabii tek vatan... 780 bin kilometre karelik
 vatan toprakları üzerinde operasyon yaptırmayız. Bak şu anda bütün güvenlik güçlerimiz, askerimiz, polisimiz, tüm köy korucularımız, hepsi bölgedeler, dağ taş demiyorlar. Şehidimiz de oluyor. Peygamberlikten sonra en yüce makam olan, oraya yürüyen bizim evlatlarımız
 var, kardeşlerimiz var. Biliyorum, aileler bu noktada çok dertli. Ama şunu da bilmemiz lazım ki; o şehitlik makamı öyle bir makam ki o zaten Allah için, vatan için yürüyenlerin kazandığı bir rütbe, sıradan değil. Ve bu mücadeleyle inşallah onların da kanı
 yerde kalmayacak. Tabii bir de devlet… Devlet içinde devlet olmaz. Bizim tek devletimiz var, Türkiye Cumhuriyeti Devleti, o kadar; başka bir devlet olamaz.
Tabii 1 Kasım’ın en önemli mesajlarından biri de; Türkiye’nin bir an önce yeni anayasa meselesini çözmesi gerektiğidir, Bunu millet bekliyor değil mi? Bekliyor. Şimdi daha önceki yeni anayasa hazırlıklarında başbakandım. Dedim ki; ‘Biz sayımızın gerektiği
 kadar komisyon üyeliği istemiyoruz, 4 partinin 4’ü de üçer üye versin, bu şekilde bu çalışmayı yapalım.’ Halbuki o zamanlar bizim sayımız 330’a yakındı, muhalefetin sayısı 220 idi. Onlar 9 üyeyle temsil edildi, partimiz 3 üyeyle temsil edildi. Bak 220’ye 9
 üye, 330’a yakın olan partimiz 3 üye. Ve buna rağmen dedik ki; ‘Mesele bağcıyla değil, üzümü beraber yiyelim, derdimiz bu.’ Ama ne yazık ki hepsi masadan kaçtı ve işi bitiremedik. Hatta belli bir mesafe alındı. Dedik ‘Hiç olmazsa bunları kanunlaştıralım?’
 Bunda da kaçtılar. Temenni ederim ki yeni dönemde bu yeni anayasa hazırlıklarına katkı vermekten çekinmezler, bunu beraber masaya oturmak suretiyle hallederler, engellemenin peşinde olan partiler bu anlayışlarından vazgeçerler…
Milletimizin yeni anayasa talebi karşısında direnen, engelleyici bir tavır içine giren herkes bunun hesabını da 4 sene sonra yapılacak seçimde yine verir. Meclis’in fiilen çalışmaya başlamasıyla birlikte bu konunun partilerimiz tarafından samimiyetle ele
 alınacağına ve netice elde etmeye yönelik bir çalışma başlatılacağına inanıyorum. Bunu dün Başbakanımızın şahsını ziyaretimde yine aramızda kısa da olsa görüştük ve diğer muhalefet partileriyle de bu görüşmeyi kendisi de yapacağını yeni anayasayla ilgili söylediler.
 Temennim odur ki inşallah burada da iyi bir netice alınır. Geçtiğimiz dönemde tartışma konusu olan tüm hususlar, yeni anayasanın hazırlanması sürecinde görüşülür, konuşulur, üzerinde uzlaşma sağlanması halinde de milletin huzuruna getirilir. Ben de Cumhurbaşkanı
 olarak üzerime düşen görev neyse bunları da harfiyen hiç gecikmeden desteğimi verir bir an önce milletimin uygulamasına sunulmasını ben de isterim. Burada da kişisel fikirlerimiz saklı kalmak kaydıyla Meclis’in ve milletin iradesine saygı göstermek hepimizin
 boynunun borcudur.
Değerli kardeşlerim,
Seçim sonuçları Türkiye’yle birlikte umudunu bu ülkeye, bu millete bağlamış olan Balkanlar’dan Orta Asya’ya, Afrika’dan Ortadoğu’ya kadar geniş bir coğrafyada da sevinçle karşılandı, çünkü Türkiye güçlendikçe, Türkiye büyüdükçe, Türkiye istikrar ve güven
 ikliminde yoluna devam ettikçe bu kardeşlerimiz de geleceklerine ümitle bakma imkanına kavuşuyor. Biz istiyoruz ki, 78 milyon vatandaşımızla birlikte bölgemizdeki ve dünyadaki tüm mağdurları, mazlumları, garipleri de kucaklayabilelim, onları da hayallerine
 kavuşturabilelim. Bir şeyi unutmayalım: 78 milyon şu makamı kendi makamı olarak kabullenmek durumundadır, çünkü burası cumhurun makamıdır, şahsımın makamı değildir. Tayyip Erdoğan’ı seversin, sevmezsin, benim onla da bir derdim yok, ama buraya hakaret edemezsin,
 buraya ‘katil’ diyemezsin. Bunun için ilgili tüm kamu kurumlarımızla, sivil toplum kuruluşlarımızla seferberlik ruhu içinde çalışıyoruz, çalışmaya devam edeceğiz. Bugün al yıldızlı al bayrağımız kamu kurumlarımızın, sivil toplum kuruluşlarımızın flamaları
 dünyanın neresine giderse gitsin gönülden kabul görüyor, gözyaşları içinde karşılanıyor. Bir ülke için, bir millet için bundan daha büyük mutluluk olabilir mi?
İşte sizler de görüyorsunuz, takip ediyorsunuz; Türkiye 4,5 yıldır Suriye ve Irak’tan gelen 2,5 milyon kardeşini misafir ediyor, barındırıyor. İstanbul’un tamamında neredeyse 500 bin, bir vilayette bu kadar insana gönlünü açmış, böyle bir şey yapıyoruz.
 Avrupa ülkeleri ise son aylarda kapılarına dayanan 150-200 bin sığınmacı karşısında paniğe kapıldılar, onlar bizden daha fakir değil, bizden çok çok zenginler. Niye telaşa kapıldınız, niye paniğe kapıldınız? Neredeyse birbirlerine düştüler, bu yüzden Avrupa
 Birliği’nin geleceğini dahi tartışmaya açtılar, ‘ayrılacağız, çekileceğiz’ diyenler var. Avrupa ülkeleri Akdeniz’den ülkelerine yaklaşan gemileri, botları zorla geri göndermeye, hatta batırmaya çalışırken, biz yılbaşından bu yana 65 bin mağduru denizden toplayıp
 canlarını kurtardık. Sahil Güvenlik botlarımız gece demiyor, gündüz demiyor, topluyor ve barınma yerlerine alarak ondan sonra ülkelerine gönderiyor. Ülkemize gelen herkese insani ve vicdanı bir anlayışla kapılarımızı açarken, Avrupa ülkeleri hala eğitimine,
 inancına, kabiliyetine, yaşına, sağlığına göre insan seçme çabası içinde. Olmaz. İnsan olarak bakmıyor; bunun sıfatı ne, eğitimi-öğretimi ne? Olmaz. Önce bir defa insan olarak bakacaksın, bu insandır diyeceksin, gerekli desteği vereceksin.
Suriye’deki ve Irak’taki sorunlar elbette bir gün bitecek, buna inancımız sonsuz. Bu insanlar yeniden ülkelerine, şehirlerine, ülkelerine, evlerine kavuşacaklar. İşte o zaman akıllarda sadece Türkiye’nin sergilediği insani duruşla Batı ülkelerinin ortaya
 koyduğu bu utanç verici tavır kalacak. Biz bu kardeşlerimizi o zaman da desteklemeye devam edeceğiz. Unutmayın, biz öyle bir medeniyetin mensuplarıyız ki, bizim medeniyetimizde yardım elini uzatana ensar, o ensarın açtığı kapılara dayanan da muhacir denir.
 Biz şu anda bu bilinçle işte o insanlara yaklaşıyoruz, çünkü onlar o bombalardan kaçtılar, o varil bombalarından kaçtılar. O bütün ülkelerini işgal etmek isteyen teröristlerin onlara sıktıkları kurşunlardan, devlet terörünün estirildiği bir ülkeden kaçtılar.
 Onlara biz kapılarımızı kapayamazdık, onun için kapılarımızı açtık. Şimdi birileri diyor ki, ‘kucaklama zamanı’. Bundan daha büyük kucaklama olur mu? Kimse bize kucaklama noktasına akıl vermesin, biz kucaklamayı çok iyi biliriz, yeter ki karşımızdaki bizi
 kucaklamayı bilsin.
Değerli kardeşlerim, bizim ülkemizin sınırları başkadır, hele hele gönül sınırlarımız bambaşkadır. Rahmetli Abdürrahim Karakoç ne güzel söylemiş:
“Ellerin yurdunda çiçek açarken,
Bizim ile kar geliyor gardaşım.
Bu hududu kimler çizmiş gönlüme.
Dar geliyor, dar geliyor gardaşım.
Üç aylık bebekler tutuldu taşa,
Düşmanlar geriden eyler temaşa.
Yaratan böylesin vermesin başa,
Zor geliyor, zor geliyor gardaşım.”
Evet, zor geliyor. Bizim gönlümüzün sınırları gardaşlarımızın yaşadığı her yeri içine alacak kadar geniştir. Bölgemizde yaşananlar için yaradan böylesini vermesin başa diyoruz. Ah ah, kendimizi onların yerine koyalım, ne yapardık acaba? Eğer bizi topraklarına
 kabul edecek birileri olmazsa ne yapardık, şöyle bir düşünelim… Gördünüz mü? Öyleyse bizim bu vatandan başka vatanımız olmadığına göre, bize bu vatanı dar etmeye çalışanlara, kusura bakmasınlar, biz bu vatanı dar ederiz, bunu da böyle bilsinler.
Kurtuluş Savaşı’nın ne olduğunu çok iyi bilen bir milletin evlatları olarak bu istiklal mücadelesi veren kardeşlerimize sonuna kadar hep birlikte destek olmayı sürdürmeliyiz, sürdüreceğiz.
Bakın, şu ana kadar biz 8 milyar dolar harcadık, biz bunu hiç milletimize yansıttık mı? Rabbim bereketini veriyor. Bazıları yolsuzluk, şu-bu filan diyor. Bunlar ihanet içinde. Yolsuzluğun olduğu bir iktidar, bir hükümet bunları yapabilir mi, bu yatırımları
 yapabilir mi? Şu anda dünyada Amerika, İngiltere ve Türkiye dünyanın mazlumlarına el açan ilk 3’teki ülke. Biz 2014’te 4,5 milyar dolar dünyadaki bu garibanlara, bu fakir fukaraya el uzatmış bir ülkeyiz. Ama ne yaparlarsa yapsınlar, biz bunların çelmelerine
 falan takılmayacağız, yolumuza devam edeceğiz.
7 Haziran sonrasında Türkiye’nin içine girdiği siyasi belirsizlik ortamını bölgedeki sorunları derinleştirmek için kullanmak isteyenler, artık bu hesaplarını tavsiye ediyorum gözden geçirsinler, böyle olmayacak. Eğer bu vatanı seviyorsak, bu milleti seviyorsak
 gelin el ele verelim, el ele verin ve şu ülkedeki sıkıntıları bir an önce hep birlikte aşalım. Şu anda elhamdülillah büyüme hızında Türkiye dünyadaki ülkelerin birçoğuna fark atacak konumda.
Bakın, 15-16 Kasım tarihlerinde Antalya’da G-20 toplantısı yapacağız. Dünyanın devleri burada toplanacak, dünya ekonomisinin yüzde 85’ini oluşturan ülkeler burada bizim başkanlığımızda biraraya geleceğiz. Ve bu toplantıları bu kardeşiniz yönetecek. Bütün
 ekonominin hangi katmaları olursa olsun, bütün gencinden kadınına, engellisine, bütün küçük orta boy işletmelere varıncaya kadar, bütün bunları kapsayacak bir anlayışla böyle bir adım atacağız. Ve yatırımlar noktasında; 2030’a kadar nasıl yatırımlar yapalım
 ki hedefi hep birlikte yakalayalım? Bunları tartışacağız, bunları konuşacağız. Ama bir de uygulamayı konuşacağız, bunları nasıl uygulayacağız, nasıl yapacağız? Her ülke kendi ülkesinde bunları nasıl başarmış? Türkiye olarak biz nasıl başardık, nasıl başarıyoruz?
 Bunları orada hep gündeme getireceğiz. Değerli kardeşlerim, inşallah sonuç bildirgesiyle de dünyaya bir Antalya bildirisini açıklayacağız.
Bunlar tabi ülkemiz için çok önemli gelişmeler, çok önemli adımlar. Biz göreve geldiğimizde dünyada 24’üncü sıradaydık, şimdi 17’nci sırada bir ekonomi ve G-20 ülkeleri içindeyiz, böyle bir konumdayız. Suriye’nin geleceğini konuşacağız, Irak’ın geleceğini
 konuşacağız, oradaki halkların geleceklerini konuşacağız. Değerli kardeşlerim, özellikle Suriye, Irak’la kendi tarihi, kültürel, etnik ve mezhebi gerçekleri çerçevesinde onlara nasıl karar aldırabiliriz, bunları konuşacağız. Bölgemiz huzura kavuşana, bölge
 insanı geleceklerine güvenle bakana kadar mücadelemizi de Türkiye olarak sürdüreceğiz.
Değerli kardeşlerim,
Önümüzdeki dönemin 13 yıl önce 3 Kasım 2002 tarihinden itibaren yaşadığımız demokrasi ve kalkınma hamlesini inşallah bir kez daha tazelediğimiz bir dönem olacağına inanıyorum. Milletimiz müsterih olsun, hiç endişeye kapılmayın, yarın bugünden daha iyi olacak,
 hiç endişeniz olmasın. Terör örgütüne karşı ülke içinde ve dışında süren operasyonlar kararlı bir şekilde devam ediyor, kesmek yok, devam edeceğiz. Terör örgütü silahlarını bırakıp toprağa betonlayarak gömene kadar, tüm elemanları teslim olmak veya ülke dışına
 çıkmak suretiyle tasfiye olana kadar bu mücadeleyi sürdüreceğiz. Aynı şekilde örgütün şehirlerdeki yapılanmaları tamamen çökertilene kadar, güvenlik kuvvetlerimizin operasyonları adil ve idari takibatları devam edecek. Önümüzdeki dönem konuşma, tartışma dönemi
 değil, açık söylüyorum, sonuç alma dönemidir.
Bu işe illa bir isim aranıyorsa, bunun adı artık milli birlik ve kardeşlik sürecidir. Yani milli birliğimizden daha iyi güç olabilir mi? kardeşlikten başka daha güzel bir şey olabilir mi? Milli birlik diyen varsa, kardeşlik diyen varsa hepimiz aynı çatı
 altında toplanmalıyız; bunun başka çıkışı yok, bunu yapmamız lazım. Birliğimize, beraberliğimize, kardeşliğimize yönelik bu tehdide karşı en küçük bir müsamahamız yoktur, olmayacaktır.
Kimse Türkiye’nin geçtiğimiz 13 yılda yaşadığı büyük dönüşümü görmezden gelemez, yok sayamaz. Artık devletin vatandaşının inancına, kökenine, kültürüne, diline, düşüncesine, tüm farklılıklarına karşı saygılı olduğunu, bunun için gereken özgürlüğü ve imkanı
 onlara verdiğini kimse inkar edemez. Kardeşlerim, ret politikaların biz kaldırdık, inkar politikalarını biz kaldırdık, asimilasyon politikalarını biz kaldırdık. Bu kardeşiniz başbakan olana kadar gelen başbakanların hiçbirisi bir Kürt vatandaşımıza ‘kardeşim’
 diyememiştir, ama bu kardeşiniz Kürt vatandaşına ‘kardeşim’ demiştir. Bütün Güneydoğu illerini, bazı yerlerde ilçelerine varıncaya kadar gezen bir başbakandım ben. Şimdi Cumhurbaşkanı olarak aynı şekilde devam ediyorum, yine edeceğim. Niye? 780 bin kilometrekare
 sorumluğumuzdadır da onun için, 78 milyon sorumluğumuzdadır onun için. Bunu yapacağız; burada da yapacağız, orada da yapacağız. Niye? Biz devlet-millet kaynaşmasını istiyoruz. Devlet öndeydi biz geldiğimiz zaman, insan arkadaydı. Biz ne dedik? ‘Önce insan
 sonra devlet’ dedik.
İlk geldiğimizde dolaşıyorum Anadolu’yu, partimizi kuruyoruz; ‘Ne istiyorsunuz?’ dedim. Bütün kanaat önderleri o zaman bana hep şunu söylediler Güneydoğu’da, Doğu’da: ‘Şu olağanüstü hali kaldırın yeter.’ dediler. Ve partimizi kurduk, 16 ay sonra ilk seçim,
 tek başımıza yüzde 34.4, ama Parlamentonun yüzde 63’ünü alarak iktidar olduk. Ben milletvekili değildim, genel başkandım. Sayın Başbakan o zaman Abdullah Gül ve daha ilk ayda olağanüstü hali kaldırdık. Niye? Çünkü şunu diyorduk: ‘Biz ne aldatan olacağız, ne
 aldanan olacağız.’ Biz olağanüstü hali kaldırdık, ondan sonra ardı ardına tabi yeni talepler, o talepleri de geldikçe hepsini yerine getirmeye gayret ettik, hala da ediyoruz ve edeceğiz. ‘At denize balık bilmezse Halik bilir’; bizim anlayışımız bu. İşte bütün
 bu gerçekler ortadayken, hala baskıyla, şiddetle, silahla, kanla, canla, hendekle bir mücadele yürütmeye çalışmak, bu ülkeye ve bu millete en büyük ihanettir. Bu bakımdan bölücü terör örgütü ve onun güdümündeki parti, geçtiğimiz yıldan beri çok kötü bir sınav
 vermektedir, bunu açıkça söylemem lazım. Bizim Temmuz ayındaki Suruç saldırısından bu yana verdiğimiz 160 şehidimize ve kaybettiğimiz 185 vatandaşımıza, yaralanan yüzlerce güvenlik görevlimize ve vatandaşımıza karşı sorumluluğumuz var.
Diyor ki, -güya meydan okuyor- ‘2 bin Kürt insanı öldürüldü devlet tarafından.’ Kusura bakma, şunu bir defa öğrenmen lazım: Asla bu devlet Kürt insanına kurşun sıkmaz. Bu devlet teröriste kurşun sıkar, bunu bir defa bilmek lazım. Bizim indimizde terörist
 başkadır, benim Kürt kardeşim başkadır; bunu bir defa birbirinden ayıralım. Kimse de benim Kürt kardeşime terörist nazarıyla bakmasın; o ayrı, o ayrı. Bunları birbirinden ayıracağız. Ama benim Mehmetçiğime, benim polisime, benim köy kurucusu kardeşime kim
 silahını doğrultuyorsa bunun bedelini ödeyecektir. Bunların geride bıraktıkları gözlü yaşlı, gönlü yaralı eşlerine, çocuklarına, anne, babalarına, sevdiklerine karşı tüm ülkemdeki Kürt kardeşlerimin olsun, Türk olsun, Laz olsun, Çerkez, Arap, Gürcü, Roman,
 kim olursa olsun, hepsine karşı sorumluluğumuz var. En önemlisi, milletimize karşı olan bu sorumluğumuzun gereğini de yerine getireceğiz, çünkü bu sorumluluk her şeyin önünde gelir. Şehitlerimizin aziz ruhlarını asla muazzep etmedik, etmeyeceğiz. Bu ülkede
 devlete ve millete yöneltilmiş tek bir silah, tek bir bomba, tek bir tuzak kalmayıncaya kadar da bu mücadeleden vazgeçmeyeceğiz.
Tabi terörle mücadeleyle birlikte bir diğer önceliğimiz de, bizden sonraki nesillere daha güçlü, daha müreffeh, daha büyük bir Türkiye bırakma azmidir, bu bizim hedefimizdir. Bunun için 2023 projelerimizi hızlandıracak ve mutlaka hayata geçmesini sağlayacağız.
 Örneğin İstanbul’da inşası süren yeni havalimanı, inşallah dünyanın ilk 3 havalimanından bir tanesi olacak. 2018’in başında ilk etabı açılacak, 2023-2024’te tamamı… Yılda 150 milyon yolcu kapasitesiyle 200 milyon arasında yolcu kapasitesi olan bir havalimanı.
 Boğaz’daki 3’üncü köprümüz, Yavuz Sultan Selim Köprüsü… O da şu anda hızla devam ediyor. Asya’yla Avrupa’yı birbirine bağlarken, bir diğer taraftan da bu köprü Hava limanıyla da buluşacak, böyle de bir özelliği var. Bir de Avrasya tüneli var; nerede? Marmaray’ın
 hemen güneyinde, o da inşallah 2016 başlarında bitecek ve ondan da araçlar geçecek. Marmaray zaten raylı sistem, o şu anda yoğun bir şekilde yolcu taşımaya denizin altından devam ediyor. Herkes ‘yapamazlar, edemezler’ diyordu. Yaptık, inandın mı yaparsın,
 azmettin mi yaparsın. Fatih dedemiz karadan gemileri yürüttü, Bizans şok oldu Haliç’te gemileri görünce. Biz onun torunlarıysak biz de onların attığı adımı, onların izini sürdürmemiz lazım, biz de denizin altından yaptık. Şimdi ikinci denizaltı, işte o da
 bitmek üzere inşallah, oradan da araçlar geçecek.
Değerli kardeşlerim, İstanbul-İzmir otoyolu hızla devam ediyor ve o da inşallah İzmir-İstanbul arasını 3 saate filan düşürecek; bunlar muhteşem adımlar. Ve köprü orada da hızla devam ediyor, yollar bir taraftan devam ediyor ve İstanbul, Kocaeli, tabi Kocaeli’nin
 Karamürsel tarafından, oradan İznik Bursa, oradan o şekilde devam edip İzmir’e Manisa üzerinden ulaşan bir yolculuk… Ve İzmit Körfez Geçiş Köprüsü, hızlı tren hatları, tüneller, nükleer santraller… Yeni adımı atılacak inşallah, çok önce bunun vaadini yapmıştık,
 Kanal İstanbul gibi adımlar, bunlar da mutlaka hedefine ulaşacak. Ve bir de tabi bunlara inşallah Çanakkale Boğaz Köprüsü başta olmak üzere yenilerini de ilave edeceğiz.
Eğitimde, sağlıkta, sosyal yardımlarda ve diğer tüm alanlarda son 13 yıldır devam eden yükselişi, çıtayı daha da yükseğe çıkartarak devam ettireceğiz. Savunma sanayinde Türkiye’nin dışa bağımlılığını tamamen ortadan kaldırana kadar bu alanda dünyanın önde
 gelen ülkelerinden biri olana kadar tüm gücümüzle çalışacağız. Sadece üreten değil aynı zamanda ileri teknolojiye dayalı ürünleri tasarlayan bir ülke haline gelene kadar durmak yok.
Demokraside, özgürlüklerde, hukukta dünyada örnek gösterilen bir ülke haline gelene kadar reformlara devam edeceğiz. Bizi hazmedemeyenler var, ama şunu bilsinler: Hazmedecekler, çünkü bu ülke özgürlüklerde Batı ülkelerinin birçoğuna evvel Allah yol gösterecek
 kabiliyete sahiptir.
Türkiye’yi 2023 yılında dünyanın en gelişmiş 10 ekonomisinden biri haline getirme hedefimizden asla vazgeçmedik, vazgeçmeyeceğiz. Bunlar artık herhangi bir partinin, herhangi bir hükümetin değil Türkiye’nin hedefleridir, milletimizin hedefleridir; buna böyle
 bakacağız.
1 Kasım sabahı ciddi endişelerle, tereddütlerle, sıkıntılarla hayata başlayan Türkiye, aynı günün gecesini büyük bir ümitle, büyük bir heyecanla, büyük bir mutlulukla kapatmıştır. Şimdi ben buradan bir şeyi tabii özellikle söylemek istiyorum: Birileri şu
 anda hep kucaklaşmaktan bahsediyor. Tamam biz hazırız, eyvallah da; ama siz hiç kucaklamadınız ki… Siz dediniz ki; ‘2 Kasım’da iç savaş çıkacağından endişe ediyoruz.’ Bu ülkede iç savaşı nasıl konuşursunuz? Eğer bu ülkede iç savaş beklentisi içerisinde olanlar
 varsa bunlar ihanet şebekesidir, ihanet… O beklenti terör örgütlerinin beklentisidir, bu ülkeyi iç savaşa sürüklemek. Ama bunlar güya aydın geçinen karanlıklar. Bu ülkede iç savaş hayaliyle yaşayanlar bilsinler ki Türkiye Cumhuriyeti evvel Allah tüm kurumlarıyla
 dimdik ayaktadır, bunun hesabını soracak güç ve kabiliyettedir; bunu da herkes bilsin.
İnşallah Anayasada belirtilen süreler doğrultusunda Meclis’in toplanması ve yeni hükümetin kurulmasının ardından daha büyük bir şevkle, daha büyük bir inançla yolumuza devam edeceğiz.
Tüm bunları söylerken Cumhurbaşkanı olarak milletimin hissiyatını ifade ettiğini belirtmek istiyorum. Türkiye’nin 78 milyon vatandaşının ve 81 ilinin tamamının Cumhurbaşkanı olarak ülkemin ve milletimin iyiliğinden, güzelliğinden, hayrından başka bir şey
 istemem, dilemem mümkün değildir. Söylediğim her söz, yaptığım her eleştiri, ifade ettiğim her teklif bu çerçevede değerlendirilmelidir. Bir olmak için, iri olmak için, diri olmak için, kardeş olmak için, hep birlikte Türkiye olmak için iktidarından muhalefetine
 kadar tüm siyasi partilerin, toplumun tüm kesimlerinin bir adım öne çıkması gerekiyor. Geleceğimiz için buna ihtiyacımız var. Cumhurbaşkanı olarak bu konuda ön açıcı, teşvik edici olmanın çabası içindeyim. Önümüzdeki dönemde bu konuda hep birlikte daha fazla
 gayret göstermeliyiz.
Ben bu düşüncelerle bir kez daha 1 Kasım seçimlerinin ülkemiz, milletimiz ve bölgemiz için hayırlara vesile olmasını Rabbimden niyaz ediyorum. Hepsini de demokrasi yarışının galipleri olarak gördüğüm siyasi partilerimizi, milletvekillerimizi kutluyorum.
Milletimizin her bir ferdine milli iradenin tezahürüne yaptıkları katkı için şükranlarımı sunuyorum. Her seçimde artan bir oranda yurt dışında oylarını kullanarak Türkiye’nin geleceği konusundaki o 4 saatlik, 5 saatlik yoldan gelerek saatlerce sandık başında,
 kuyrukta bekleyen yurt dışındaki vatandaşlarıma tercihlerini ortaya koymaları sebebiyle şükranlarımı şahsım ve milletim adına ifade ediyorum.
Cumhurbaşkanlığı Külliyesi’ni, milletin evini teşrifleriniz sebebiyle her birinize ayrı ayrı teşekkür ediyorum. Mahallelerinizdeki, köylerinizdeki her bir kardeşime selamlarımı, saygılarımı, muhabbetlerimi iletmenizi rica ediyorum. Sağ olasınız, var olasınız.
Kardeşlerim, biraz sonra yemekte beraber olacağız ve İçişleri Bakanlığımız biliyorsunuz bu işin sekreteryasını yürütüyor. Muhtarlarımız bütün sıkıntılarını, dertlerini kendilerine dağıtılan forma dolduracaklar ve oradaki bir komisyon bunların takibini yapacak.
 Bu takipler aynı şekilde devam edecek ve inşallah eksikler azami ölçüde yerine getirilmiş olacaktır.
Ben sizleri şimdilik sevgiyle, saygıyla selamlıyor, Allah yar ve yardımcımız olsun diyorum.
 
",2023-11-01,The AK Party became the sole government again with 317 deputies.,after
13. Muhtarlar Toplantısı’nda Yaptıkları Konuşma,2015-10-26,"

Çok değerli muhtarlarımız,
Değerli kardeşlerim;
Sizleri en kalbi muhabbetlerimle selamlıyorum. Cumhurbaşkanlığı Külliyesine, milletin evine hoş geldiniz.
Ocak ayından bu yana sürdürdüğümüz Muhtarlar Toplantımızın 13’üncüsünde birlikteyiz. Bugün de Afyonkarahisar, Ağrı, Ankara, Antalya, Ardahan, Bayburt, Bingöl, Çanakkale, İstanbul, Kars, Rize, Şanlıurfa ve Trabzon illerimizden gelen siz kıymetli muhtarlarımızı
 misafir ediyoruz.
Ülkemizdeki muhtarların tamamıyla bu şekilde biraraya gelmeyi, hasret gidermeyi hedefliyoruz. Dün Ankara Arena Spor Salonunda MEMUR-SEN’li kardeşlerimizle, yani memurlarımızla birlikteydik. Önceki gün Cumartesi Gaziantep’te önce Hasan Kalyoncu Üniversitesi’nde,
 ardından Şahinbey Kapalı Spor Salonu’nda, son olarak da Şehitkamil TÜRGEV Hatice Hatun Yurdu’nda gençlerimizle buluştuk. Cuma günü gündüz TÜMSİAD’ın fuarının ve KOBİ Şûrası’nın açılış töreninde işadamlarımızla beraberdik. Aynı günün akşamı da bir grup Alevi-Bektaşi
 kanaat önderleriyle birlikte aşure iftarında biraraya geldik; iftarımızı yaptık, sohbet ettik. Perşembe günü HAK-İŞ Genel Kurulu’nda işçilerimizle, emekçilerimizle, arkasından da yine burada, bu salonda avukat, hakim, savcı, hukukçu kardeşlerimizle buluştuk.
 Salı günü Doğu ve Güneydoğu Anadolu Bölgelerimizden kanaat önderleriyle görüşmelerimiz oldu. Görüldüğü gibi hemen her gün milletimizle biraraya geliyor, hasret gidiyor, ülke ve millet meseleleri konusunda kendileriyle istişare ediyoruz.
Birileri çıkıp bizim sık sık muhtarlarımızla ve diğer toplum kesimleriyle biraraya gelmemizi eleştiriyor, bundan rahatsız oluyorlar. Cumhurbaşkanının muhtarla, memurla, işçiyle, işadamıyla, hukukçuyla, her kesimden, her meşrepten insanla biraraya gelmesinden,
 soruyorum; niçin rahatsız oluyorsunuz? Doğrudan milletin oyuyla bu göreve gelmiş Cumhurbaşkanının her fırsatta her vesileyle cumhurla biraraya gelmesinden daha tabii ne olabilir?
Şimdi burada onları üzecek bir haber daha vereyim; biliyorsunuz Perşembe günü 29 Ekim, Cumhuriyet Bayramı’nın bir yıldönümünde yine bu ülkede kutlamalarımızı yapacağız. Ülkemizde Cumhuriyet Bayramları bugüne kadar genellikle içinde cumhurun yer almadığı
 kuru devlet törenleri şeklinde cereyan etmiştir. Biz 28 Ekim günü öğle vakti yine burada, Cumhurbaşkanlığı Külliyesi’nde sadece ve sadece 81 vilayetimizden cumhurun, yani milletimizin, halkımızın katılacağı bir resepsiyon veriyoruz.
81 ilimizin her birinden herhangi bir unvanı, herhangi bir resmi görevi olmayan 10’ar vatandaşımızı burada ağırlayacağız. Böylece Cumhuriyet Bayramı’nı milletin evinde, milletle birlikte kutlama geleneğini başlatmış olacağız. Bu bir ilk olacak. İnşallah
 yeni yerimizi falan yaptığımızda bu sayı daha da artacak. 29 Ekim günü de yine mutat törenlerimizi yapacağız.
Bu yıl 29 Ekim törenlerinde de köklü değişiklikler yaptık. Bu törenleri yıllardır yasak savma kabilinden süregelen formatından çıkartıp ülkemizin tarihini, kültürünü, Cumhuriyetimizin kazanımlarını, 2023 hedeflerimizi ifade eden bir yapıya büründürüyoruz.
 İnşallah artık Cumhuriyet Bayramlarının kendisi de milletimizle bütünleşmiş, milletimizin geçmişini, bugününü ve geleceğini yansıtan bir biçime ve ruha kavuşacaktır.
Bugün de ülkemizin 7 bölgesinde 14 ilimizde şu anda, yani öğle namazını müteakip cami önlerinde şahsım adına, Cumhurbaşkanlığı makamı adına, Cumhurbaşkanlığı Genel Sekreteri, Genel Sekreter yardımcıları ve birim başkanlarının iştirakiyle aşure dağıtımı yapılıyor.
 Şu anda 14 vilayette bu devam ediyor. Velhasıl Cumhurbaşkanı ve Cumhurbaşkanlığı her fırsatta, her vesileyle cumhurla biraraya gelmeye devam ediyor, devam edecek.
Değerli kardeşlerim;
Bizi eleştirenler lafa gelince en büyük cumhuriyetçidir, en büyük milliyetçidir, en büyük ulusalcıdır. Peki, bunlara sormak lazım; siz Cumhuriyet için, cumhur için bugüne kadar ne yaptınız? Bunu sorduğumuz zaman, verdikleri-verecekleri hiçbir cevap yok.
 Çünkü bunların bu ülkede tek bir dikili ağacı, herhangi bir eseri mevcut değil. Sadece konuşurlar, sadece hakaret ederler, sürekli ortada dolaşır, gazete sayfalarından, ekranlarından, kürsülerden de eksik olmazlar. Hep bir şeyi yapıyormuş gibi görünürler,
 ama ‘avara kasnak’ gibi ne işe yaradıkları belli değildir.
Kardeşlerim,
Muhtar dediğin milletle, mahallesiyle güçlü bağı olan, mahalle halkına hizmet etme hedefiyle o göreve gelen sorumluluk sahibi kişidir, öyle mi? Bunların ise, ülkeye ve millete faydaları olmadığı gibi, demokrasiye de tahammülleri yok. Tıpkı ağızlarından barış
 lafını düşürmeyip ülkeyi şiddete ve kana boğmaya çalışanlar gibi, bunlar da sürekli demokrasi derler, ama faşistin önde gidenleridir. Kendi görüşlerinden başka hiçbir görüşe tahammülleri yoktur. Kendi sözlerinden başka hiçbir söze değer vermezler. Kendi hayat
 biçimlerinden başka hiçbir hayat biçimine hoşgörü, saygı göstermezler. Halbuki demokrasi, herkesin kendi görüşünü dile getirdiği, kendi düşüncelerini savunabildiği, çok sesliliği teşvik eden bir yönetim anlayışıdır. Kendi istedikleri gibi düşünmüyor, kendi
 istedikleri gibi davranmıyor diye millete saldıran, millete hakaret eden, ‘bidon kafalı’ diyen bunlar değil mi? Aptal diyen, ‘göbeğini kaşıyan adam’ diyen bunlar değil mi? Bunların demokrasiyle yolu hiçbir zaman asla kesişmez.
Bunların bize düşmanlıkları da, bizim milletimizi, onların hissiyatını dile getiriyor olmamızdan, ülkeyi milletimizle birlikte yönetiyor olmamızdan kaynaklanıyor, bundan rahatsız oluyorlar. Çünkü bunlar yıllarca milletten vekalet almadan, milletin rızasını
 gözetmeden bu ülkeyi babalarının malı gibi yönetmeye alışmışlar. Yıllarca bu toprakların ruhuyla, mayasıyla uyuşmayan ideolojilerini kamunun tüm imkanlarını kullanarak millete dayatmaya alışmışlar. Siyasi, sosyal, kültürel, ekonomik hiçbir alanda kendilerinden
 başka kimsenin varlık göstermesine razı değiller. İstiyorlar ki, şimdi de Tayyip Erdoğan karışmasın, meydanı bize bıraksın, aynı şekilde devam edelim. Tayyip Erdoğan kendi işini yapıyor, siz de kendi işinizi yapın. Muhalefet partileri de bunu istiyor, PKK
 da bunu istiyor, paralel yapı da bunu istiyor. Bildiri yayınlayıp ülkelerini Batıya şikâyet eden o sözde aydınlar da bunu istiyor. Onlar aydın değil, karanlık. Onlarla birlikte, sizlerin gayet iyi bildiği o ülkeler onların gizli-açık yöneticileri de aynı şeyi
 istiyor. Hadi dışarıdakileri anladık da, içerideki mankurtların durumu bizi gerçekten üzüyor. Bu ülkenin, bu milletin, bu devletin ekmeğini yediği halde iradelerini ve imkanlarını başka ellere teslim edenler hakikaten acınacak bir durumdadırlar.
Tabii biz kendi ülkesine, kendi toplumuna, kendi tarihine, kültürüne, medeniyetine bu derece yabancılaşmış, hatta bu derece düşman kesilmiş bu güruhun kavgasının bizimle değil, bizatihi milletin kendisiyle olduğunu da biliyoruz. Tahammül edemedikleri, bu
 makamda benim şahsımın değil, milletin bizatihi kendisinin bulunuyor olmasıdır. Ben faniyim, bugün varım, yarın olmayabilirim. Türkiye’nin kutuplaştığından şikayet edenlerin asıl sıkıntısı, bu ülkenin eskisi gibi her şeyiyle kendilerine teslim edilmemesi,
 milli iradenin belirleyici olmasıdır, bundan çok rahatsızlar.
Bu hadisenin bir terör tarafından, terör örgütünün eylemlerinden medet umacak, kendi ülkesini yabancılara şikayet edecek kadar sefil hale düşmüş olanlar şunu bilmesi lazım: Öteki ucunda bunun millet var. ‘Kutuplaşma olmasın’ dedikleri de ‘milli iradeyi boş
 verin, ülkeyi bize teslim edin’ diyorlar.
Değerli kardeşlerim,
Eski hal muhal… Artık o devirler geride kaldı. Bu milletin inancı yüzünden, kültürü yüzünden, kılık-kıyafeti yüzünden, şivesi, geleneği yüzünden aşağıladığınız, kendinize hizmetkar olarak görmenin ötesinde o değer vermediğiniz dönemler geride kaldı. Artık
 tüm kurumlarıyla, tüm imkanlarıyla bu devlet milletin emrindedir; bunu bir defa böyle bilecekler. ‘Önce devlet, sonra insan; hayır, o geride kaldı. ‘Önce insan, sonra devlet’; şimdi dönem bu.
Seçimle göreve gelen bizlerin de, atamayla görev yapan kamu görevlilerinin de tek görevi, bu millete hizmet etmektir. Söylüyorum, açık açık söylüyorum, şu anda atamayla göreve gelen mi, seçimle göreve gelen mi? Seçimle göreve gelen; bunu bir defa böyle bilin.
 Onun için de atamayla görevde olanlar, seçimle göreve gelmiş olanlara saygılı olacaklar, çünkü onlar milletin temsilcisidir, bunu böyle bileceğiz.
İşte bunun için ne diyor büyüklerimiz? İnsanı yaşat ki devlet yaşasın. Eğer milletimize daha fazla özgürlük, daha fazla refah, daha mutlu bir hayat sağlayamıyorsak, bu koltukları işgal ediyoruz demektir. İster cumhurbaşkanı, başbakan olsun, ister bakan olsun,
 ister belediye başkanı olsun, ister bürokrat olsun; devlet yönetiminde görev alan herkesin akşam başını yastığa koyduğunda, ‘Bugün milletim için ne yaptım?’ sorunu kendisine sorması lazım. Eğer bu soruya cevap verecek bir çıkış yolu bulamıyorsa, o gün kayıp
 gündür, boşa geçmiş bir gündür. Allah bizi böyle gafillerin arasında yer almaktan uzak tutsun diyorum. Çünkü bizler Peygamber Efendimizin ‘İki günü müsavi olan, eşit olan ziyandadır, zarardadır.’ sözüne inanmış, dolayısıyla hayatını buna göre tanzim etmesi
 gereken insanlarız. Her gün bir önceki günün üzerine yeni bir şeyler ilave edeceğiz ki ülkemizin gelişmesini, kalkınmasını, büyümesini devam ettirelim.
Hamdolsun, 13 yıldır bu anlayışla milletimize hizmet ettik, Türkiye’yi 3 kat büyüterek ekonomimize ve demokrasimize sınıf atlatarak bugünlere geldik. İnşallah aynı anlayışla yolumuza devam edecek ve 2023 hedeflerine ulaşacağız, 2053 ve 2071 vizyonumuzu hayata
 geçireceğiz. Türkiye için, milletimiz için, büyük hayallerimiz, büyük hedeflerimiz, büyük projelerimiz var, inşallah bunların hepsini de birer birer başlatacak, sonuca ulaştıracağız, çünkü bizim milletimize sözümüz var. Biz bu yola makam için, mevki için,
 şunun için, bunun için çıkmadık, bu şekilde çıkmış olanlar zaten bir süre sonra yollarını kaybettiler, kendi akıbetlerine doğru yürüdüler. Bizim davamız Hakk’a ve halka hizmet davasıdır. Onun için Pir Sultan Abdal ne diyor, biz de onu söylüyoruz: “Koyun beni
 hak aşına yanayım / Dönen dönsün, ben dönmezem yolumdan / Yolumdan dönüp mahrum mu kalayım / Dönen dönsün, ben dönmezem yolumdan.” Değerli kardeşlerim, biz dönmeziz yolumuzdan.
Bu bakımdan 1 Kasım seçimleri hayati öneme sahiptir. Türkiye 7 Haziran’da tehlikeye düşen istikrar ve güven ortamını 1 Kasım’da yeniden ve daha güçlü şekilde tesis ederek yoluna devam etmelidir. Buna iş adamımızın ne kadar ihtiyacı varsa, işçimizin ve tüm
 halkımızın da o kadar ihtiyacı var. Buna İstanbul’daki, Yozgat’taki kardeşimin ne kadar ihtiyacı varsa, Diyarbakır’daki, Hakkari’deki kardeşimin de o kadar ihtiyacı var. İşte daha dün, Hakkari Şemdinli’de hastaneyi ne hale getirdiler gördünüz değil mi? Karakolu,
 çevredeki, okulları, ne hale getirdiler gördünüz değil mi? Hakkari’ye havalimanı yaptık Selahaddin Eyyubi Havalimanı, geçen günü terminal binasını taradılar.
Değerli kardeşlerim,
Soruyorum, tüm bölge halkına da sesleniyorum, Kürt kardeşlerime de sesleniyorum; batıya geldiklerinde sohbetlerinde, konuşmalarında barış diyenler, acaba Şemdinli’deki bu hastaneyi, bu karakollarımızı, bu okullarımız, bu camilerimizi, bu havalimanını bombalayanlar
 değil mi? Bir taraftan barış diyeceksin, öbür taraftan sırtını dayadığın PKK terör örgütüyle her tarafta terör estireceksin.
Ben sesleniyorum, tüm bölge halkına da, tüm milletime de sesleniyorum; sırtını bu terör örgütüne dayayanlara karşı kardeşlerim, 1 Kasım’da gereken dersi vermeyeceksiniz de ne zaman vereceksiniz? Millet olmak işte bunu gerektiriyor.
Kardeşlerim, şunu çok iyi bilmemiz lazım: Ortada bir gerçek var, göreve geldiğim ilk günden itibaren, Başbakanlığımı söylüyorum, şu ana kadar 2500 hastane, sağlık evi, gün hastanesi vesaire, bunları yaptık. Bakın, bunlarla ilgili görev yapan bir STK, bu
 terör örgütleri bu hastanelerde bu eylemleri yaparken bir gün kalkıp da terör örgütünü lanetlememiştir. Daha önce bu hastanelerin hali ortadaydı, ne bir hijyenik yapısı vardı, ne bir doğru dürüst hastaneye benziyordu. Biz size modern hastaneler inşa ettik,
 odalarda refakatçisi ile beraber 2 kişilik, tuvaleti, banyosu olan hastaneler inşa ettik. Hakkari’de ben aynı gün 2 tane hastane açılışı yaptım, 150’şer yataklı… Terör örgütü ve desteklediği siyasi parti, oraya kimse gelmesin diye tehdit ettiler. Birisini
 Yüksekova’da açtım, birisini Hakkari merkezde açtım.
Bütün gerçekler ortada iken, hala bu adamlar barış diyorlar ya… Sizin barıştan ne anladığınız çok açık ortada; siz barıştan kan anlıyorsunuz, kan...
Ve o gün iki hadise yaşadım, bir bayan doktorumuz yanıma geldi, ‘Sayın Başbakanım’ dedi, ‘Biz sürekli tehdit altındayız, çok modern bir hastane yaptınız, ama ne olur bizi şehirdeki evlerde kalmaya mahkum etmeyin, çünkü korkarak evlerimize gidiyoruz. Bize
 şurada lojmanlar yaparsanız çok daha rahat hizmet veririz.’ Döndüm talimatı verdim ve oraya hemen lojmanları yaptık. Aynı şekilde şehirdeki hastanenin açılışına geldim, hamile bir bayan kardeşim, bir polis eşi yanıma geldi, ‘Başbakanım dedi, bu gece beni tacize
 ettiler, beyim nöbetteydi, evimizi bastılar ve bu halimle bana tekme, tokat maalesef taciz ettiler. Ne olur bize lojman.’ dedi.
Değerli kardeşlerim,
Bunlar hangi yüzle barıştan bahsediyorlar? Bunlar tehditle bu ülkede oy alıyorlar. Batının buraya göndermiş olduğu AGİT temsilcileri vesaire, onlar bunları görmüyorlar. Görüyorlar ama görmemezlikten geliyorlar ve sıkılmadan da raporlarını sanki böyle her
 şey gayet güzelmiş gibi de veriyorlar.
Ne yaparlarsa yapsınlar, biz rotamızı onların ağzına göre belirlemeyeceğiz, milletimizin dirayetine göre belirleyeceğiz. İstikrar ve güven ortamının güçlendirilmesine emeklilerimizin ne kadar ihtiyacı varsa, işçimizin, öğrencilerimizin, ev hanımlarımızın
 da o kadar ihtiyacı var, çünkü biz hep birlikte Türkiye’yiz. Bunun için bir olacağız, iri olacağız, diri olacağız, kardeş olacağız ve Türkiye olacağız.
Bu bakımdan muhtarlarımıza önemli görevler düşüyor. Türkiye’nin yeniden istikrar ve güven iklimine güçlü şekilde kavuşabilmesi için beraberce çok çalışmamız lazım. Siz bu ülkede belirleyici güçsünüz, 50 bin muhtar, kardeşlerim, en büyük güçtür. Ve sizler
 halkın iradesiyle geldiniz, halkın birinci planda tanıdığı, sizin de o mahallede, o sokakta, o köyde, neyse, kim var kim yok hepsini en iyi bilen sizsiniz. Bütün mesele dirayetinizdir, iradenizdir, bunu ortaya tam koymanız lazım.
Bu gerçekleri mahallenizdeki her bir kardeşime anlatmanız, tereddütlü olanlar varsa onları ikna etmeniz lazım, çünkü biz hep birlikte milletiz. Bu bayrak hepimizin, bu vatan hepimizin, bu devlet hepimizin, geçmişimiz bir olduğu gibi geleceğimiz de bir, bu
 konuda en küçük bir zafiyete, en küçük bir yılgınlığa, yorgunluğa, gerilemeye değerli kardeşlerim, izin veremeyiz.
Çevremizde yaşanan hadiseleri görüyoruz, Afganistan’ın 1979 yılından beri, Irak’ın 1990 yılından beri yaşadıklarını biliyorsunuz. Bakın şu anda İngiltere’nin eski Başbakanı ‘Irak olaylarından biz sorumluyuz, özür diliyorum’ dedi. Bu çok enteresan ve bu adam
 Quartet’ın başında olan bir zat ve şimdi bunu söylüyor. Ama tabi iş işten geçti, atı alan Üsküdar’ı geçti, Irak çöktü, şimdi yeniden ayağa kalkamıyor. Aynı şey Suriye için geçerli, 370 bin insan öldürüldü Suriye’de, nerede Batı? İşte Irak ve Suriye’den, 2
 milyon 200 bin Suriyeli, 300 bin Iraklı olmak üzere biz ülkemizde ağırlıyoruz değil mi? Batı ne yapıyor? Batı seyrediyor, kapılarını kapatmış, bize de ‘Çok başarılısınız, hakikaten çok büyük gayretler sarf ediyorsunuz, size de bizim yardımcı olmamız lazım.’
 diyor. Tamam, neredesiniz?
Ama biz tabi ensar kültürüyle yetiştik; biz muhaciri de biliriz, ensarı da biliriz. Onu iyi bildiğimiz için biz ensar kültürüyle o bombalardan kaçan Suriyeli kardeşlerimize kapılarımızı açtık, ‘Niye geliyorsunuz?’ demedik. Irak’tan kaçanlara kapımızı açtık,
 ‘Niye geliyorsunuz?’ demedik. Hangi mezheptensin, hangi ırktansın demedik, Arap’ına da kapıyı açtık, Kürt’üne de, Hıristiyan’ına da açtık, Müslümanına da… Hiç birisine ‘Niye geliyorsun?’ demedik ve aşımızı onlarla paylaştık. Giyim elbiselerine, bakımlarına,
 hastanelerde tedavisine kadar her şeyi yaptık. Dünyada şu anda bunun örneği yok.
Geliyorlar bize güzel güzel kelam ediyorlar, biz gittiğimizde bize güzel söylüyorlar. ‘Hadi’ dediğimiz zaman kesenin ağzını açmıyorlar. Ama bakıyorsun, diyelim ki bir komşuya 400 milyar avro kredi hibe veriyorlar. Hadi gel, bak biz şu ana kadar sadece kamplarda
 olanlara 8 milyar dolar harcadık. Sadece İstanbul’da bugün 500 bin Suriyeli var. Ssadece İstanbul’u söylüyorum, diğer illeri söylemiyorum. Bütün bunlara göğüs geren şu anda Türkiye Cumhuriyeti Devleti’dir, hükümetidir. Ama bunu bile eleştiren maalesef istikametini
 kaybetmiş olan siyasiler var, aydın gözüken karanlıklar var. Niye Suriye işine girmişiz, dış politikamız yanlışmış, ne olacaktı? Aynen Batı gibi biz de onların ölümünü mü bekleyecektik, ona seyirci mi kalacaktık?
Yarın aynı şeyler bizim de başımıza gelebilir. Birileri Türkiye’yi aynı kaosa, aynı kargaşaya sürüklemek için çalışıyor. Maalesef içimizden bazıları da buna destek veriyor. Vesayet odaklarının yıllarca milletin bağrına sapladıkları hançerler bunun için.
 Türkiye’yi darbelere götüren süreçlerin gerisinde bu vardı, Menderes’i bunun için idam ettiler. Özal’a onca zulmü bunun için yaptılar. Sultan II. Abdülhamit Han’ı diktatör ilan ettiler, ondan sonra da hal’ettiler. 33 yıl bu toprakları zerre kayba uğratmadan
 idare eden bu Sultanı öyle hal’ettiler. Geçtiğimiz 13 yıldır attığımız her adımda önümüze bunun için engeller çıkardılar. Şahsıma da ‘diktatör’ dediler. Gezi olaylarının, 17-25 Aralık darbe girişiminin ve son olarak yeniden hortlayan bölücü terörün gerisinde
 hep aynı amaç vardı. Bakın şimdi paralel devlet yapılanması denilen, -hani tanımlıyorum ya son günlerde; tabanı ibadet, ortası ticaret, tavanı ihanet olan paralel devlet yapılanması- şu anda bunlar bölücü terör örgütüyle beraber hareket ediyorlar. Bu konuda
 gözlerini öylesine hırs bürümüş durumda ki alçaklıkta sınır tanımıyorlar.
Değerli kardeşlerim;
Bütün bunlara rağmen ne yaparlarsa yapsınlar, biz bu tarihi dönemde kimin ne söylediğini, kimin nasıl bir tavır takındığını, nasıl hareket ettiğini görüyor, maşeri vicdana kaydediyoruz. Kardeşlerim, vakti, saati, günü geldiğinde herkes terör karşısında tutumunun
 hesabını hem vicdanlara, hem hukuka, hem de tarihe verecektir, bu hesaptan kaçış yok. Bu dünyada kaçsanız bile ebedi alemde kaçış yok.
Değerli kardeşlerim;
Ziyaret ettiğimiz illerdeki vatandaşlarımız ve burada biraraya geldiğimiz kardeşlerimiz haklı olarak bize şunu soruyorlar: ‘Ne olacak bu terörün sonu?’ Hepsine de verdiğim cevabı bugün burada muhtar kardeşlerime açıkça tekrar ediyorum. Her şeyden önce Türkiye’nin
 bugün yaşadığı sorun, etnik ve mezhep kökenli bir sorun değildir. Sorunumuz terör sorunudur, terör örgütünün zulmüne en çok maruz kalan, en çok can kaybeden, en çok sıkıntı çeken hiç şüphesiz bölgedeki Kürt kardeşlerimdir. Çözümü, terör sorununun çözümünden
 geçmektedir. Ama ben şimdi diyorum ki; bölgedeki benim Kürt kardeşlerim de bu terör örgütüne karşı tavrını koymalıdır. Öleceksek bir kere ölelim, ama adam gibi ölelim, bunu yapmalıdır.
Bölgede terör örgütüne hiç destek veren yok mu? Maalesef var. Bu teröristleri evlerinde saklayanlar yok mu? Var, ama bunların sayısı çok az. Üstelik terör örgütünün hem içinde faaliyet gösteren, hem de destekçileri arasında her etnik kökenden insan bulunuyor
 yurt içi-yurt dışı. Dolayısıyla terör örgütünü bölge insanıyla özdeş hale getirmek kadar yanlış bir davranış olamaz. Tam tersine, bölge insanı bu süreçte gösterdiği vakur tavırla tercihinin birlikten, beraberlikten, ortak bir gelecekten yana olduğunu göstermiştir.
 Son dönemde yaşadığımız bu hadiselerin ülkemize en büyük kazanımı işte bu birlikte yaşama iradesinin bir kez daha ve güçlü şekilde ortaya çıkmış olmasıdır. Dolayısıyla bundan sonra işimiz Allah’ın izniyle daha kolaydır.
Şimdi yapmamız gereken, terör karşısında ilkeli duruşumuzu, kararlı ve dirayetli bir şekilde devam ettirmektir. Ne diyoruz? Terör örgütü tüm silahlarını bırakana, bırakmak da yetmez, toprağa gömüp üzerine beton dökene, tüm elemanlarını topraklarımız dışına
 çıkartana kadar bu mücadele sürecektir.
Kardeşlerim,
Kimse bizden rehavet beklemesin, kimse bizden buna ara vereceğimizi beklemesin, kesinlikle. Hedef sadece 1 Kasım da değil ha, onu biliniz. 1 Kasım’a kadar da, 1 Kasım’dan sonra da aynen bu operasyonlarımız devam edecektir ve tüm terör örgütlerine karşı devam
 edecektir. İşte bakın bu sabah DAEŞ terör örgütüne karşı Diyarbakır’da yapılan operasyonlarımız… Bizim için PKK farklı, DAEŞ farklı, DHKP-C farklı, YPG farklı, PYD farklı değil, hepsi aynı bunların. Garın önünde olan terör eylemini de bunlar ortaklaşa yapmışlardır,
 bunu da böyle biliniz. Fakat terör örgütünü arkasına alan siyasi partinin kalkıp da daha ilk anda ‘katil devlet’ demesini anlıyorsunuz değil mi? İşte bu, güya Parlamentoda olan bir siyasi parti. Ne diyor? ‘Bunu devlet yaptı, katil devlet’ diyor. ‘Bunu Saray
 yaptı’ diyor, faturayı buraya kesmeye kalkıyor. Niye? Yavuz hırsız ev sahibini bastırırmış; bunlar yavuz hırsız.
Biz de diyoruz ki; biz hep beraber el ele vereceğiz, devlet Allah’ın izniyle hiçbir zaman bunların bu iftiralarına prim vermeyecek. Bunların bedelini de ağır ödeyecekler ve zaten ödüyorlar. Şu ana kadar biz dağ-taş demeden bütün operasyonlarımızı sürdürüyoruz.
 Şehir içi operasyonlarımız da devam ediyor. Tabii üzüntümüz yok mu? Var. Şehitlerimiz bizim hüznümüzdür. Ama ben tüm şehit ailelerimi telefonla ararken kendilerine şunu söylüyorum: Peygamberlerden sonra en büyük makamın sahibi olan evladınız, kardeşiniz, beyiniz,
 işte siz de onlarla iftihar edeceksiniz.
Kardeşlerim,
Şunu unutmayalım: Şehitlik gelip geçici bir olay değildir. Biz Müslümanız, ben Müslüman olmayanlar için konuşmuyorum, Müslüman için konuşuyorum. Kitabımız Kur’an-ı Kerim’de Rabbimiz şehitlerle ilgili ayetleri ortaya koyarken ne diyor? “Allah yolunda öldürülenlere
 ölüler demeyiniz. Onlar diridirler, ama siz anlamazsınız, bilmezsiniz.” Ha, bu orada bu şekilde yer aldığına göre kıyamete kadar bu makam bu uğurda şehadet şerbetini içmek ne olacaktır? Devam edecektir. Kardeşlerim, onun için de herkese nasip olmayan bu makam,
 tabii ki nasip olanları da Allah’ın izniyle belki bir süre üzecektir, ama inanıyorum ki onlar o şerefle yaşayacaklardır ve bu devlet onların hizmetkarıdır. Ve bizler iktidarımız döneminde şehit ailelerimiz için tüm imkanlarımızı seferber ettik, ediyoruz ve
 bundan sonra da edeceğiz.
Kardeşlerim, bölgedeki kardeşlerimden yalanlarla, çeşitli vaatlerle, kandırılarak göz göre göre ölüme yollanan, gelecekleri karartılan evlatlarına sahip çıkmalarını istiyorum. Dağa giden evlatlarına sahip çıkmalarını istiyorum. Dikkat etsinler, bölge insanının
 evlatlarını ölüme gönderenlerden bir tekinin bile çocuğu orada değildir. Bölgede terör örgütü adına yağma düzeni tesis edenler, bunun üzerinden rant devşirenler ilk fırsatta gidip kendilerine ülkemizin batısında, hatta Avrupa’da bir hayat sürüyorlar. Çocuklarını
 bunlar oralarda okutuyorlar, oralarda yetiştiriyorlar. Ama benim Kürt kardeşim köyündeki, ilçesindeki, mahallesindeki evinde yaşamaya devam ediyor. Çünkü onun gidecek bir yeri yok. Hiçbirimizin değerli kardeşlerim, bu vatandan başka gidecek bir yeri yok, biz
 bunu biliyoruz. Onun için ülkemize dört elle sarılmak zorundayız. Türkiye hepimize yetecek kadar büyük, hepimiz için güvenli, hepimiz için müreffeh bir gelecek kuracak kadar güçlü bir ülkedir. Bölgede kurulan suni devletlerin hiçbirinin halkı 100 yıldır huzura
 kavuşamadı. Oysa biz işte Cumhuriyetimizin 92. Yıldönümüne ulaştık, tüm eksiklerine, tüm aksaklıklarına rağmen istiklalimizi koruyarak, istikbalimize olan güvenimizi muhafaza ederek bugünlere ulaştık.
Kardeşlerim,
Geçtiğimiz 13 yılda ekonomide ve demokraside kat ettiğimiz mesafe sayesinde geçmişteki hataları ve eksikleri büyük ölçüde telafi ettik, geleceğimiz için daha ümitvar olduğumuz bir konuma geldik. Biz ülke olarak, millet olarak bu kazanımlarımıza sonuna kadar
 sahip çıkacağız. 260 bine yakın derslik inşa edildi bu ülkede. Şu anda 81 vilayetimizin tamamında artık üniversite var. Göreve geldiğimizde 76 üniversite vardı, şimdi 193 üniversite var.
Sevgili kardeşlerim,
Artık hastanemizin olmadığı ilimiz kalmadı, ilçelere dahi artık sağlık ocaklarıyla yayıldık-yayılıyoruz. Hatırlayın, hastanelerden reçete alınır, ama ilacı bulamazdık. İstediğimiz eczaneye gidip ilacımızı alır hale geldik. Ve doğru dürüst ambulanslarımız
 yoktu. Şimdi dağ-taş demeden, kar-kış demeden paletli ambulanslarla oralara tırmanıyoruz. Helikopter ambulanslarımız var, jet ambulanslarımız var. Niye? Olur ya Türkiye’nin bir ucundan diğer ucuna hasta götürülmesi gerekir; onun için hemen jet ambulans alır
 ta onu diğer ucuna götürür.
Değerli kardeşlerim,
26 tane havalimanımız vardı, ama şimdi 55 tane havalimanımız var. Şimdi Ağrı’da havalimanımız var, Iğdır’da havalimanımız var, Muş’ta havalimanımız var, Şırnak’ta havalimanımız var, Hakkari’de havalimanımız var, Kars’ta havalimanımız var. Ama ne diyorlar?
 Bize havalimanı değil başka şey lazım. Ne lazım? ‘Biz kendimize oy vereceğiz.’ diyor. Ne demek kendinize oy vermek? Kardeşlerim, ‘ırkçılık dini’ diye bir din türedi şimdi. Bizim ırkçılık diye bir dinimiz var mı? Yok. Biz Türk’üyle, Kürt’üyle, Arap’ıyla, Laz’ıyla,
 Çerkez’iyle, Gürcü’süyle, Abhaza’sıyla, Roman’ıyla, Boşnak’ıyla 78 milyon tek milletiz, tek millet.
Bizim tek bayrağımız var, ikinci bir bayrağımız var mı? Ama ikinci bayrakla dolaşanlar ne yazık ki bu ülkede oy alabiliyorlar. Onlara gereken cevabı 1 Kasım’da vermek gerekmiyor mu? İşte taşıdıkları tabutları görüyoruz, tabutların üzerine kendi paçavralarını
 dolamak suretiyle ne yazık ki defin törenleri düzenliyorlar. Ondan sonra da diyorlar ki utanmadan, sıkılmadan; ‘Bizim bayrakla sorunumuz yok.’ Senin bayrakla sorununun olup, olmadığını bilmem, ama Türk Bayrağıyla sorunun olduğunu biliyorum.
Gezi olaylarında benim bayrağımı yakan sizsiniz, direkten bayrağımızı indiren sizsiniz. Hiçbir zaman bunların aksine bir savunma yapmadınız, yapamadınız. Meydanlarda göstermelik, zaman zaman bunu yaptınız, ama her zaman yapamadınız. Siz bizim İstiklal Marşımızın
 bile karşısında durdunuz. Çünkü hiçbir zaman millet olmadınız, olamadınız, tek bayrak olmadınız, olamadınız, tek vatan olmadınız, olamadınız ve ayrımcılıktan yana oldunuz. Ve kendinize göre de kalktınız, ‘Biz kendi vatanımızı da inşa edeceğiz.’ dediniz. Bunların
 hepsinin belgeleri elimizde var. Kime yutturuyorsunuz bunu?
Ve dördüncüsü de tek devlet. Değerli kardeşlerim, Türkiye Cumhuriyeti’nin 780 bin kilometrekarelik vatan topraklarında Türkiye Cumhuriyeti Devleti’nden başka devlet tanımıyoruz, yok böyle bir şey. Bölgede yaşayan insanımızdan kendi inancıyla, kültürüyle,
 tarihiyle hiçbir ilişkisi olmayan, tamamen ideolojik amaçlarla hareket eden örgüte ve onun güdümündeki yapılara karşı tavrını koymasını, bunu da en kısa zamanda göstermesini bekliyoruz. Kardeşlerim, bizim için sorun işte bu hedefe ulaştığımızda terör örgütünün
 faaliyetlerini sıfır düzeyine indirdiğimizde, tüm tartışmaların, mücadelelerinin siyasi alanda yürütülmesini sağladığımızda Allah’ın izniyle bitmiş olacaktır.
Biraz sonra sizlerle birarada olup yemeğimizi yiyeceğiz. Benim sizden ricam şudur: Muhtar olarak gerek bulunduğunuz mahallede, köyde değerli kardeşlerim, bütün vatandaşlarımızın muhakkak sandığa gitmelerini sağlayınız, çünkü oy bizim namusuzdur, oy bizim
 şerefimizdir. Bu şerefimize, bu namusumuza 1 Kasım’da çok çok farklı bir şekilde sahip çıkalım.
Ben bir kez daha Cumhurbaşkanlığı Külliyesini, milletin evini teşrifiniz için her birinize ayrı ayrı teşekkür ediyorum. Yemekten sonra, birlikte il il resimlerimizi çektireceğiz, hediyemizi sizlerle paylaşacağız ve ondan sonra sizleri tekrar şehirlerinize
 uğurlayacağız.
Şimdilik sizleri sevgiyle, saygıyla selamlıyorum.
 
",2023-11-01,The AK Party became the sole government again with 317 deputies.,before
12. Muhtarlar Toplantısı’nda Yaptıkları Konuşma,2015-10-19,"

Çok değerli muhtarlarımız,
Çok değerli kardeşlerim;
Sizleri en kalbi duygularımla selamlıyorum.
Sözlerimin hemen başında Bosna Hersek’in ilk Cumhurbaşkanı, büyük devlet ve fikir adamı, bilge lider Alija İzetbegoviç’i 12. ölüm yıldönümünde rahmet ve özlemle yâd ediyorum.
Cumhurbaşkanlığı Külliyesine, milletin evine hoş geldiniz. Yaklaşık 10 aydır sürdürdüğümüz Muhtarlar Toplantımızın 12’ncisinde sizlerle birlikteyiz. Bugün de Balıkesir, Bursa, Edirne, Erzurum, Gümüşhane, İstanbul, Kocaeli, Malatya, Sakarya ve Mersin illerimizden
 gelen siz kıymetli muhtarlarımızı misafir ediyoruz.
Ülkemizdeki muhtarların tamamıyla bu şekilde biraraya gelmeyi, hasret gidermeyi hedefliyoruz. Türkiye’nin doğrudan milletin oyuyla seçilmiş ilk Cumhurbaşkanı olarak, yine mahalle halkının oylarıyla işbaşına gelmiş olan muhtarlarımızla birbirimizi çok iyi
 anladığımıza inanıyorum. Sizler mahallenizin, köyünüzün muhtarı olarak, ben de bir nevi Türkiye’nin muhtarı olarak her bir ferdinden 78 milyonun tamamına kadar milletimizi kucaklamanın, onlara hizmet etmenin çabası içindeyiz.
1998 yılında okuduğum bir şiir sebebiyle hapis cezasına çarptırıldığımda, benim için hatırlayın o zaman gazeteler şöyle bir başlık atmıştı: “Muhtar bile olamaz.” Manşetleri buydu. Bu manşetin amacı milli iradeyi, milletin tercihini, halkın oyunu tahkir etmekti,
 aşağılamaktı, kötülemekti.
Çünkü muhtar seçilmekle belediye başkanı, milletvekili, başbakan, geçtiğimiz yıldan itibaren cumhurbaşkanı seçilmek arasında prensip olarak hiçbir fark yok. Hepsinde de milletin karşısına çıkacaksınız, vizyonunuzu, projelerinizi, değerlerinizi anlatacaksınız
 ve oy isteyeceksiniz. Eğer millet tavrınıza, sözünüze inanır, güvenir, itimat ederse, tercihini sizden yana kullanır ve işbaşına gelirsiniz.
Uzun yıllar boyunca ülkeyi milletin iradesine göre değil medyasıyla, işadamı dernekleriyle, bürokrasisiyle, kurdukları bir vesayet sistemi aracılığıyla yönetmiş olanlar, işte asla buna tahammül edemiyorlar. Bu kesim için en makbul muhtar mahallesine değil
 onlara hizmet eden muhtardır. Aynı şekilde bunlar için en makbul belediye başkanı, en makbul milletvekili, en makbul bakan, başbakan, cumhurbaşkanı milletin değil kendilerinin emrinde olanlardır.
Biz 1994 yılında bu vesayet odaklarının değil, İstanbul halkının emrinde Belediye Başkanlığı yaptığımız için o dönemde o manşete maruz kaldık. Aynı şekilde bugüne kadar bize yöneltilen eleştirilerin sebebi de, hakaretlerin sebebi de; Başbakan ve Cumhurbaşkanı
 olarak onların değil milletin emrinde hizmet vermiş olmamızdır. Burada onların değil sizin bulunmanızdan, onların değil sizin sesinizin duyuluyor olmasından rahatsızlar.
İnanın bana Cumhurbaşkanlığı Külliyesi’yle ilgili eleştirilerin gerisindeki asıl sebep de budur. Yoksa onlar da bu külliyeyle ilgili ne hukuki, ne siyasi, ne ahlaki bir sorun olmadığını en az bizim kadar, sizin kadar iyi biliyorlar. Tek sıkıntıları, Beştepe’nin
 kendilerinin değil milletin emrinde olmasıdır. İstedikleri kadar bağırsınlar, istedikleri kadar iftira atsınlar, istedikleri kadar uğraşsınlar; Beştepe milletin emrinde olmaya devam edecektir.
Değerli kardeşlerim,
İkide bir tutturmuşlar; ‘kaçak saray, kaçak saray…’ Elinde bir belgen mi var, elinde bir bilgin mi var? Varsa çık açıkla de ki, ‘buyurun kaçak saray’. Defaatle bütün Danıştay kararlarını açıklamamıza rağmen ısrarla bunu söylemeye devam ediyorlar. Niye? İftira
 at, tutmazsa iz bırakır. Bunlar müfteri. Geçenlerde yine bir tane muhalefet partisinin genel başkanı, bir televizyon programında, -Ana Muhalefetin Genel Başkanı daha önce bunları söylüyordu; ama baktı ki bu tutmuyor, bu sefer ‘beni çağırırlarsa gelirim’ demeye
 başladı. Önce ‘Ben kaçak saraya çıkmam.’ diyordu-  ‘Kaçak saraydan Türkiye yönetiliyor’ diyor; buna benzer ifadeler kullanılıyor.
Değerli kardeşlerim,
Bu ülkede siyasetçi olmanın önce dürüst olmaktan geçtiğini bu insanların öğrenmesi lazım. Eğer siyasetçi dürüst olmazsa milletten itibar göremez. Önce biz bunun örneklerini en güzel şekilde vermemiz lazım. Çünkü burası şahsıma ait bir yer değil burası milletin
 evi. Bir külliye olarak bugün burada ben görev görüyorum, yarın burada başkaları görev görecek. Ama mesele, böyle bir eseri ülkeme kazandırmaktır ve bu eserle beraber dünyaya farklı bir görüntüyü verebilmektir. Bu eser, bu milletin azametini göstermektedir,
 bu milletin onurunu göstermektedir.
Değerli kardeşlerim,
Erzurumlu İbrahim Hakkı Hazretleri’nin dediği gibi: “Hak şerleri hayreyler / Arif anı seyreyler / Zannetme ki gayr eyler / Mevla görelim neyler, neylerse güzel eyler.”  Kardeşlerim; Türkiye’nin gündemini terörle, kanla, kinle karartmak isteyenlere inat geçtiğimiz
 hafta ülke olarak, millet olarak çok güzel, çok hayırlı gelişmelere hep birlikte şahitlik ettik.
Geçtiğimiz haftalarda ülkemizde doğmuş bir bilim adamının Profesör Doktor Aziz Sancar’ın kimya dalında Nobel ödülü kazandığı haberini Japonya’da aldım, bizzat arayarak bu sevinci kendisiyle paylaşmıştım. Geçtiğimiz hafta Milli Takımımızın İzlanda karşısında
 aldığı galibiyet ve diğer takımların elde ettiği sonuçlar itibariyle Euro-2016’ya doğrudan katılma hakkını elde etmesinin sevincini millet olarak hep birlikte yaşadık. Çarşamba günü Çankırı’da 516 milyon dolarlık bir yatırım olan Sumitomo Rubber Lastik Fabrikası’nın
 açılışının törenini gerçekleştirdik. Cuma günü, önümüzdeki ay Antalya’da yapılacak G-20 Zirvesi’nin hazırlıkları kapsamında İstanbul’da düzenlenen Kadın-20 Zirvesi’nde dünyanın dört bir yanından gelen hanımlarla ekonomiyi, çalışma hayatını, istihdamı, terörü
 konuştuk. Cuma gecesi Türksat 4B Uydusunun Kazakistan’dan başarıyla uzaya fırlatılışının heyecanını hep birlikte yaşadık.
Cumartesi günü hem Mersin’de, hem Kıbrıs’ta düzenlenen törenlerle bir hayalin daha gerçeğe dönüşmesine bizzat şahitlik ettik. Anamur’dan 107 kilometrelik bir boru hattıyla Kuzey Kıbrıs Türk Cumhuriyeti’ne içme ve tarımsal sulama suyu götüren projenin açılışını
 gerçekleştirdik. Anamur’daki Alaköprü Barajında toplanan suyu Akdeniz’in altından borularla Kuzey Kıbrıs’taki Geçitköy Barajı’na aktaran, oradan da Adaya dağıtan bu proje 1 milyar 600 milyon liralık bir yatırımdır. Şimdi hemen bunu lekelemek, gölgelemek için
 şunu söylemeye başladılar. Dediler; ‘Kuzey Kıbrıs’a daha önce su gitti.’
Değerli arkadaşlar,
Doğru balonla su götürdüler, sonra o balon patladı ve öyle de kaldı. Ama dediler, ‘Bugün balonla, yarın boruyla buraya su gelecek.’ Tabii o balonla bu işin olmayacağını kendileri de biliyorlardı. Tabii şimdi tu-kaka diyecek ya, bunu demek için ‘nereden nasıl
 yaklaşayım da bunu söyleyeyim.’ derdindeler. Gerçekçi ol, taşıma su ile değirmen dönmez. Bunlar taşıma su ile değirmeni döndüreceklerini zannediyorlardı, dönmedi ve balon patladı.
Aynı şeyi İstanbul Belediye Başkanı olduğum zaman, o zaman da İstanbul’un susuzluğu vardı. Hatırlayanlarınız bilir, özellikle İstanbullu kardeşlerim; biliyorsunuz gemiyle, tankerle İstanbul’a su getirmek istediler. Ama getirilen su, sadece Kuruçeşme’ye ancak
 yetiyordu, Beşiktaş’a ancak yetiyordu. Ama ne diyorlardı? ‘Bak biz getirdik.’Böyle bu iş olur mu? Biz ne yaptık? 180 kilometreden İstanbul’a suyu getirdik, dağları deldik ve o zaman İstanbul’un su ihtiyacını giderdik. Ardından da adalar susuzdu, 5 adaya o
 zaman denizin altından su götürdük. O zaman Kuzey Kıbrıslı bir Bakan dedi ki, ‘Acaba bize de denizin altından su getiremez misiniz?’ Kendilerine dedim ki; ‘Zamanı gelince o da olur.’ Ve zamanı geldi değerli kardeşlerim, işte 7 Mart 2011 temeli attık ve şimdi
 de açılışını yaptık ve şu anda su denizin altından Kuzey Kıbrıs’a verilmeye başlandı. Bununla kalmadık, ‘Eğer Güney Kıbrıs barışa hazırsa, bu müzakereler neticesinde biz Güney Kıbrıs’a da bu barış suyundan veririz.’ dedik, verebiliriz dedik. Çünkü bu millet
 Türk milleti olarak şanına yakışan neyse onu her zaman yapar. Yeter ki bizim karşımızda olanlar da bu noktada bize gerekli olan saygıyı göstersinler.
Salı günü burada ülkemize resmi ziyaret gerçekleştiren Finlandiya Cumhurbaşkanı Sayın Niinistö ile dün de İstanbul’da çalışma ziyareti için gelen Almanya Şansölyesi Sayın Merkel ile çok verimli görüşmelerimiz oldu. Bu ziyaretlerde muhataplarımızla ikili
 ilişkilerimizin yanı sıra Türkiye’nin Avrupa Birliği üyeliği ve giderek büyüyen bir sorun olan mülteci meselesiyle ilgili çok önemli görüşmeler gerçekleştirdik.
Ve bu sabah İstanbul’da yeni havalimanının inşaatını yürüten firmalarla 6 banka arasında imzalanan 4,6 milyar avroluk altyapı finansmanına ilişkin kredi anlaşmasına şahitlik ettik Sayın Başbakanla birlikte.
Tabii ülkemizin ve milletimizin geleceği için çok faydalı olduğuna inandığımız bu hizmetlerin mutluluğunu terör olaylarının gölgesi altında tam manasıyla yaşayamadığımızı da özellikle belirtmek isterim. Ve kimse şu hizmet siyasetini değerli kardeşlerim,
 değerlendiremiyor. Onun için muhtarlarımıza çok iş düşüyor. Biz hizmet siyasetine mi önem vereceğiz, yoksa teröre mi? Terörü biz ne yapacağız yapacağız Allah’ın izniyle diz çöktüreceğiz, bundan hiç endişeniz olmasın.
Şehitlerimiz tabii ki bizim kanayan yaramız, ama şunu bilin ki bir milletin zaferinin altında şehitler yatmaktadır. Bir milletin geleceğinin altında hep şehitler yatmaktadır. Onun için İstiklal Marşı’mızda “Şüheda fışkıracak toprağı sıksan şüheda / Canı,
 cananı, bütün varımı alsın da Hüda / Etmesin tek vatanımdan beni dünyada cüda” deniyor. Bu vatan şehit kanlarıyla elhamdülillah yoğruldu bu hale geldi. Onun için onu bir kenara koyamayız. Ama biz şunu da biliriz: Şehitlerimiz diridir, ölü değildir ve Peygamberlik
 makamından sonra en yüce makam orasıdır.
Değerli kardeşlerim;
Önceki hafta sonu Ankara Garı önünde meydana gelen bombalı saldırıda kaybettiğimiz vatandaşlarımızın acısı tüm tazeliğiyle içimizi yakıyor. Buna ilave olarak hafta içi ve hafta sonunda süren terör saldırılarında çok sayıda askerimizi ve polisimizi şehit
 verdik. Çarşamba günü Van’da, Cuma günü Şırnak’ta iki polisimiz, Cumartesi günü Dağlıca’da bir yarbayımız, bir üsteğmenimiz ve iki astsubayımız Pazar günü Tunceli’de iki askerimiz şehit edildi.
Aslında terörün amacının Türkiye’yi işte bu gündeminden, yatırımlardan, hizmetlerden, projelerden uzaklaştırmaya yönelik olduğunu biliyoruz. Bunun için bir yandan terörle kesintisiz bir mücadele içindeyken, diğer yandan ülkemizin ve milletimizin geleceği
 için hayati öneme sahip yatırımlarımızı, projelerimizi hassasiyetle takip ediyoruz. Ülkenin ve milletin geleceği için elzem olan, gerekli olan bu çalışmaları terk edersek, asıl o zaman şehitlerimizin aziz ruhlarını muazzep edeceğimizi biliyoruz. Onun için
 durmayacağız, onun için yılmayacağız. Hem terörle mücadele edeceğiz, hem de Türkiye’nin kalkınması, büyümesi, güçlenmesi için çalışacağız.
Kardeşlerim;
Her iki mücadeleyi de birlikte yürütecek ve birlikte başarıya ulaştıracak güce, azme, kararlılığa, hamdolsun sahibiz. Buradan Türkiye’yi rotasından çıkarmak hedeflerinde bulunan, o hedefe doğru yürüyenler için tüm güçleriyle çalışan iç ve dış çevrelere bugün
 sesleniyorum. Bugün aynı zamanda biliyorsunuz Muhtarlar Günü; bu Muhtarlar Günü’nde sesleniyorum. Onlara diyorum ki; başaramayacaksınız, kardeşliğimizi bozamayacaksınız, bayrağımızı indiremeyeceksiniz, ezanlarımızı susturamayacaksınız, bizi 2023 hedeflerimizden
 vazgeçiremeyeceksiniz. 2053 ve 2071 vizyonlarımızdan uzaklaştıramayacaksınız. Bizim için kurduğunuz tuzaklara inşallah siz düşeceksiniz. 1000 yıllık vatanımızda bizi parya durumuna düşüremeyeceksiniz.
İstiklalimize ve istikbalimize sonuna kadar hep birlikte sahip çıkacağız. Umudumuzu asla kaybetmeyeceğiz. Çünkü bizim inancımıza göre ümitsizlik küfür alametidir. Üstat Necip Fazıl’ın dediği gibi, ‘Yarın elbet bizim, elbet bizimdir. Gün doğmuş, gün batmış
 ebet bizimdir.’
Değerli kardeşlerim; demokrasilerde muhalefet ve eleştiri olmazsa olmaz bir unsurdur. Muhalefetin ve eleştirinin sadece siyasi partilere mahsus olmadığını, aydınların, akademisyenlerin de bu hakka sahip olduğunu biliyoruz. Nitekim ülkemizde çok partili dönemde
 her iktidarın karşısında hem siyasi, hem sosyal olarak bir muhalefet mutlaka bulunmuştur.
Fakat burada herkesin dikkat etmesi gereken çok önemli bir ayrım, hassas bir nokta var; hiçbir muhalefetin kendi ülkesine, kendi toplumuna karşı olma, hatta düşmanlık yapma hakkı yoktur. Bunu söylerken iktidar partisinin veya herhangi bir partinin, herhangi
 bir kurumun görüşlerini, icraatlarını eleştirmekten, bunlarla ilgili görüşleri ifade etmekten bahsetmiyorum. Bunun herkesin en tabii hakkı olduğunu peşinen zaten ifade ettim. Burada dikkat çektiğim husus; kendi ülkesine ve kendi toplumuna karşı husumet derecesine
 varan bir muhalefet anlayışıdır.
Ülkemizde hükümeti ve devlet kurumlarını eleştirmek adına terör örgütlerine, bölücü örgütün güdümündeki siyasi organizasyona -ki bakınız parti demeye bile dilim varmıyor, bunun için organizasyon diyorum- bu tür yapılara destek vermeyi muhalefet adı altında
 meşrulaştırmaya çalışanlar var. Birtakım medya kuruluşları, birtakım akademisyenler, birtakım siyasetçiler işi gücü bırakmış terör örgütünün ve onun güdümündeki siyasi organizasyonun propaganda makinesi haline dönüşmüştür. Bunun demokrasiyle en küçük bir ilişkisi
 yoktur.
Dünyanın hiçbir yerinde kendi ülkesine ve kendi milletine karşı çalışanlar için böyle bir demokrasi kalkanı söz konusu değildir, olamaz. Zaman zaman ‘Türkiye dünyanın en demokratik ülkesi’ dediğimde bunu istihzayla karşılayanlar çıkıyor, rahatsız oluyorlar.
 Şimdi buradan onlara soruyorum, ama ellerini vicdanlarına koyup öyle cevap versinler. Bu soruya Avrupa’dan, Amerika’dan veya onların demokratik saydığı başka herhangi bir yerden örnek verebilirler. Demokrasiyle yönetilen herhangi bir ülkede PKK gibi onbinlerce
 insanın katili olan bir terör örgütünü ve onun güdümündeki kuruluşları bizdeki gibi aleni şekilde destekleyebilmek mümkün müdür?
İspanya’ya bakın, İngiltere’ye bakın, Amerika’ya bakın, mümkün müdür? Böyle bir duruma izin verilebilir mi? Aynı şekilde DHKP-C gibi bir terör örgütüne ve onu destekleyen siyasetçilere en küçük bir müsamaha gösterilebilir mi? Yine dünyanın neresinde DAEŞ
 gibi tehlikeli bir örgütle mücadele eden bir devlet, bir hükümet bu derece yalnız bırakılır, yıpratılmaya çalışılır? Böyle bir örnek yok, demokrasi bu değil. Bunun adı terör yandaşlığıdır, terör örgütü yardakçılığıdır.
Almanya Başbakanı Türkiye’ye geliyor; kendilerine akademisyen diyen bir güruh çıkıp bir sürü yalan yanlış gerekçenin ardından; ‘Gelmeyin, bu ziyaret Erdoğan’a ve Davutoğlu’na destek anlamı taşır.’ diyor. Bu girişimin adı 5. Kol faaliyetidir. Bu girişimin
 içinde yer alanları ben birer ‘mankurt’ olarak görüyorum. Daha da acısı, bu güruhun önemli bir bölümünün kamu üniversitelerinde görev yapan, dolayısıyla devletten maaş alan, milletin kendilerine sağladığı imkânlarla refah içinde yaşayan kişiler olmalarıdır.
 Yayınladıkları bildiride güya Türkiye’nin onlar için yaşanmaz bir ülke haline geldiğini izhar ediyorlar. Rahmetli Cemil Meriç’in güzel bir söz var, Üstat diyor ki: “Bu ülkeyi yaşanmaz bulanlar, bu ülkeyi yaşanmazlaştıranlardır.
Bunlar, dikkat ediniz bu güruh, her gün televizyonlarda, gazetelerde, kürsülerde konuşur, ama millette hiçbir karşılık bulamaz. Ondan sonra da ‘bu millet bizi anlamıyor’ diyerek kendi ülkesine ve toplumuna nefret besler. Kendi ülkesinin ve milletinin değil
 de terör örgütlerinin, teröristlerin, yabancı ülkelerin karanlık kuruluşlarının yanında yer alanları milletimiz zaten biliyordu. Bu tür vesilelerle bir kez daha tanıyor, hafızasına kaydediyor.
Türkiye ne zaman bir yol ayrımına gelse, bu güruhun tercihi, milli ve yerli duruştan yana değil; tam tersine yıkıcı, bölücü, aleyhimize olan taraftan yana olmuştur. Boğaza köprü yapılmak istenir, karşısına bunlar dikilir. Baraj yapılmak istenir, karşısına
 bunlar dikilir. Havalimanı yapılmak istenir, karşısına bunlar dikilir. Mağdurun, mazlumun yanında tarihimize, kültürümüze, medeniyet değerlerimize uygun bir dış politika izlenir, karşısına bunlar dikilir. Bunların en büyük destekçisi de, milleti ikna ederek
 hedeflerine ulaşamayan birtakım partilerdir. Siyasi iktidarı milletin desteğini kazanarak elde edemeyenlerin terör yoluyla, terör örgütleri vasıtasıyla kendi halkına yabancılaşmış bu sözde akademisyenler aracılığıyla Hükümeti köşeye sıkıştırmaya çalışmasını
 üzüntüyle takip ediyoruz. 
Terörün, terör olaylarının, bombalama hadiselerinin sorumlusu olarak bizi gösterecek kadar aklını ve vicdanını yitiren bu güya siyasetçi, aydın, medya mensubu, sivil toplum temsilcisi kesimler şunu iyi bilsinler: Cumhurbaşkanı olarak yüzde 52 oyla şahsımı
 bu makama getiren milletime karşı sorumluluklarım benim için her şeyin önünde gelir. Ülkemizin bütünlüğü, milletimizin birliği devletimizin bekası konusunda ne yapmam gerekiyorsa onu yapmaya devam edeceğim. Bu şekilde hareket etmek sadece Anayasaya değil onunla
 birlikte milletimize ve tarihimize karşı sorumluğumun da gereğidir.

Kardeşlerim, bizler faniyiz. Ne bu makamlar, ne bu mekânlar bize kalmayacak. Çocuklarımıza ve bizden sonraki nesillere daha güçlü, daha müreffeh, daha huzurlu bir Türkiye bırakmak istiyorsak bugün bu riskleri almak, bu fedakârlıklarda bulunmak mecburiyetindeyiz.
 Milletim bana hamdolsun her türlü makamı zaten layık görmüş. İstanbul’a Büyükşehir Belediye Başkanı yapmış, Başbakan yapmış, işte son olarak buraya layık görmüş, Cumhurbaşkanı yapmış. Daha neyin peşinde olacağım?

Benim mücadelem, ülkemin ve milletimin geleceği mücadelesidir. Şundan emin olunuz: Hiçbir işe karışmayan, köşesinde oturan, sadece zorunlu durumlarda kamuoyu önüne çıkan bir Cumhurbaşkanı olsam, inanın bana kesinlikle bunlar herhangi bir eleştiriye girmez
 ve benim başım da hiç ağrımaz. Ama o zaman milletimin karşısına çıkacak yüzüm de olmaz. ‘Bu makama niye geldin?’ diye sorarlar. Cumhurbaşkanı seçilirken ne demiştim, neyin sözünü vermiştim? Demiştim ki; ‘Ben çalışan, koşturan, terleyen bir cumhurbaşkanı olacağım,
 alışılmış bir cumhurbaşkanı olmayacağım.’ Üstelik de bu göreve gökten zembille gelmedim. 11,5 yıl bu ülkenin Başbakanlığını yaptım, eserlerimiz ortada mı? Elhamdülillah 81 vilayetin 81’inde eserlerimizle varız. Eserlerimizin olmadığı bir vilayet yok, ilçe
 yok; böyle çalıştık. 
İnşası süren, uygulama aşamasında olan projeler, hizmetler var, onları takip etmek mecburiyetindeyiz. Hazırlıkları süren projeler var, hizmetler var; onları takip etmek, hayata geçmelerini sağlamak zorundayız. 2023 için sözünü verdiğimiz pek çok proje var,
 onları takip etmem gerekiyor. Türkiye terör örgütünün saldırısı altındayken ben nasıl köşemde otururum? Tüm dünyanın gözü ve eli Suriye’nin üstündeyken, ben nasıl gelişmeleri uzaktan takip edebilirim? Huzurumuz, refahımız, geleceğimiz tehdit edilirken kendimi
 başka işlerle nasıl meşgul edebilirim? Eğer böyle davranmaya kalkarsam, milletimin karşısına başı dik çıkamam.

Kendi çıkarları için 78 milyon insanın geleceğini tehlikeye atmaktan çekinmeyenler, işte bu duruşumuza, bu anlayışımıza tahammül edemiyorlar. İstiyorlar ki Cumhurbaşkanı devreden çıksın, biz de eskiden olduğu gibi Türkiye’yi yönetelim. 13 yıl oldu, hala
 bu sevdadan vazgeçmediler. Kimse kusura bakmasın; Allah ömür, halkımız da destek verdiği sürece bu ülkede milli iradeden gücünü almayan hiç kimse at oynatamayacak, borusunu öttüremeyecek.

Kardeşlerim,
Şimdi buradan hatırlatmak istiyorum, hep beraber bunlara şunu söyleyeceğiz: Türkiye’yi yönetmek mi istiyorsunuz? İşte sandık orada. Geçin milletin karşısına, anlatın derdinizi. Şayet 1 Kasım’da yetkiyi alırsanız, ha o zaman gelin karşımıza. Her zaman söylüyorum,
 burada bir kez daha ifade ediyorum; bizim için esas olan milletimizin tercihidir. O tercihe saygı duymak, bugüne kadar savunduğumuz değerlerin de, bulunduğumuz makamın da gereğidir. Bu konuda hiç kimsenin şüphesi olmasın.

Ama milletten alamadığı gücü; terörü, terör örgütlerini, diğer devletleri kullanarak elde etmeye kalkana da asla izin vermeyiz. Adamlar şunu söylüyor, -bunlarda edep, haya diye bir şey yok- ne diyor: ‘İktidar Partisi yüzde 40’ın altına düşmeyecek gibi görünüyor,
 dolayısıyla bunlara farklı yöntemler uygulamak gerekir.’ Kim bunlar? Aydın geçinen karanlıklar.

Değerli kardeşlerim;
Köşelerinde bunları yazıyorlar. Ve zaman zaman da bunlar Kandil’le irtibat halindeler, Kandil’e gidiyorlar, orada dertleşiyorlar. Ondan sonra bir kitap yazıyorlar, o kitaptan bir şeyler elde etmeye-kazanmaya çalışıyorlar. Bu insanlar bu ülkede ‘aydın’ diye
 de geçiniyorlar. Demokratik hukuk devleti olmanın, yani Anayasa’nın da gereği budur, biz Anayasa’nın gereği neyse bunu bu ülkede hakim kılacağız.

Değerli kardeşlerim;
Bir kez daha Cumhurbaşkanlığı Külliyesi’ni, milletin evini teşrifiniz için her birinize ayrı ayrı teşekkür ediyorum. Mahallelerinizdeki, köylerinizdeki her bir kardeşime selamlarımı, saygılarımı, muhabbetlerimi iletmenizi rica ediyorum.

Nasip olursa, malum işte 1 Kasım’da Türkiye bir tekrar seçime gidiyor. Bu tekrar seçimi, bu ülkede biliyorsunuz istikrarı, güveni getirmeli. Bu istikrar, bu güven sağlanırsa, ben inanıyorum ki Türkiye şu 13 yıl içerisinde yakaladığı bu yükseliş trendini
 aynen devam ettirecektir. Birliğimiz beraberliğimiz daim olsun diyorum. Ve inşallah tek millet olmaya, tek bayrak olmaya, tek vatan olmaya, tek devlet olmaya mecburuz, böyle yürüyeceğiz bu yolda. Onun için bir olacağız, iri olacağız, diri olacağız, kardeş
 olacağız, hep birlikte Türkiye olacağız. 

Biraz sonra yemekte tekrar birlikte olacağız. Kalın sağlıcakla.

",2023-11-01,The AK Party became the sole government again with 317 deputies.,before
4. Uluslararası Öğrenciler Mezuniyet Töreninde Yaptıkları Konuşma,2015-06-11,"



Değerli Misafirler,
Yurt Dışı Türkler ve Akraba Topluluklar Başkanlığı’nın Değerli Mensupları,
Sevgili Öğrenciler,
Hanımefendiler, Beyefendiler;
Sizleri en kalbi duygularımla sevgiyle, saygıyla selamlıyorum. Türkiye’de öğrenim gördükleri okullarından bu yıl mezun olacak tüm öğrencilerimizi tebrik ediyorum. Bu yıl mezun olacak 4 bin öğrenciyle birlikte Türkiye’deki üniversiteleri
 bitiren uluslararası öğrenci sayısı 60 bine ulaşıyor.
Az önce Cemil’e bir nükte yaptım dedim, ‘ben Uganda’dan geldiğin günkü gibi göreceğimi zannediyordum, ama seni bugün çok daha farklı gördüm’. Kaç kardeşsiniz diye sordum, 7 kardeşiz dedi; 3 kız, 4 erkek.
Bu yolu açanlara şükranlarımı bildiriyorum. Ülkede böyle bir hizmeti vermenin az da olsa emeği geçen bir hadimi olmanın da mefahirini yaşıyoruz, bundan dolayı da ayrıca mutluyuz. Zira öyle bir ecdadın torunlarıyız. Ve bu mirası
 bu şekilde yüklendik, inşallah bu şekilde devam ettireceğiz. Halen eğitimlerini sürdüren 70 bin uluslararası öğrenciyle birlikte düşündüğümüzde Türkiye’nin bu alanda giderek güçlenen bir marka haline geldiğini görüyoruz.
Az önce Kudret Bey’in, ‘çok daha fazla öğrenci alamayız’ ifadesine ben tabii katılmıyorum. Unutmayın, zekat, sadaka verdikçe artar. Ben bu tür hizmetleri de aynı noktada görüyorum. Eğittikçe, verdikçe inşallah bunun bereketi çok
 daha fazlasıyla artar.
12 yıl önce 45 milyon dolar dünyadaki en az gelişmiş ülkelere yardım eden bir Türkiye, bugün 4,5 milyar dolar yardım ediyorsa, verdikçe arttı, verdikçe arttı, azalmadı, daha iyi bir yere geldi. Ben bunu da böyle görüyorum.
Türkiye’deki üniversitelerden mezun olup, 160 ayrı ülkede kendi toplumlarına, kendi ülkelerine hizmet vermenin çabası içinde olan tüm kardeşlerimi kutluyorum.
Halen eğitimlerini sürdüren öğrenci kardeşlerime, gençlerimize başarılar diliyorum. Gerek mezunlar, gerek öğrencilere şunu tüm samimiyetimle ifade etmek istiyorum: Biz Türkiye olarak sizleri hiçbir zaman unutmayacağız, sizler de
 bizleri unutmayın. Aramızdaki kardeşlik ilişkisini daima güçlü tutmak için her türlü gayreti göstereceğiz. Türkiye’de öğrenim gördükten sonra ülkesine dönen her bir kardeşimi bu milletin ve bu ülkenin oradaki fahri elçisi olarak görüyorum. Aynı şekilde burada
 eğitimlerini sürdüren her bir öğrenci kardeşimi de, ülkelerinin ve toplumlarının Türkiye’deki fahri temsilcileri olarak kabul ediyorum.
Karşılıklı olarak sevgi, saygı, işbirliği ve ortak gelecek tasavvuru etrafında şekillendiğine inandığım bu büyük etkileşimin ülkelerimiz ve toplumlarımız için hayırlara vesile olmasını, hayırlı sonuçlara vesile olacağına inanıyorum.
Değerli Arkadaşlar,
Küreselleşme gerçeği dünyanın neresinde olursa olsun tüm toplumların ortak tarihi, kültürel, ekonomik, sosyal ve siyasi değerler etrafında birlikte hareket etmesini zorunlu kılıyor. Orta Afrika’yla, Güney Asya’yla Türkiye’nin fiziki
 olarak ne kadar uzak olurlarsa olsunlar kaderleri birbirinden ayrı değildir. Orta Asya, Ortadoğu, Balkanlar, Kuzey Afrika, Kafkaslar, zaten daha düne kadar aynı tarihi, aynı medeniyet değerlerini paylaştığımız coğrafyalardır. Bizim milletimiz yüzyıllar boyunca
 dünyanın en büyük, en güçlü devletlerine sahip olduğu halde geçmişinde sömürgecilik ayıbı olmayan belki de tek toplumdur. Bugün de dış politikamızın ana ekseninde dünyanın neresinde bir mağdur, bir mazlum varsa ona el uzatma anlayışı vardır. Geçmişte Balkanlar’da,
 Kafkasya’da yaşanan sıkıntılar karşısında hangi samimiyetle oradaki kardeşlerimize el uzattıysak, bugün de Irak’ta, Suriye’de, Filistin’de aynı anlayışla hareket ediyoruz. Biz ülke ve millet olarak hiçbir zaman insanları derisinin rengine, yaşadığı yere, konuştuğu
 dile göre ayırt etmedik, etmeyiz. Çünkü biz yaratılanı severiz Yaradan’dan ötürü diyen, buna gönülden inanan bir milletiz. Bunun en büyük şahidinin de 160 ülkeye yayılmış 60 bin mezun, dünyanın her köşesinde faaliyet gösteren kurumlarımızdan hizmet alan kardeşlerimiz
 olduğuna inanıyorum.
Değerli Misafirler,
Sevgili Öğrenciler,
Dünyanın en eski eğitim kurumlarına ev sahipliği yapan bu topraklar yeniden aynı misyonu üstlenmenin çabası içindedir. Geçtiğimiz 12 yılda 76’dan 193’e çıkan üniversite sayımız, 800 bine ulaşan öğrenci kapasitemiz, artan barınma
 ve burs imkanlarımızla bu alanda önemli bir hamle gerçekleştirdik.
Bu çerçevede attığımız önemli adımlardan biri de, az önce de ifade edildi, Türkiye bursları projesidir. Geçmişte farklı kurumların farklı statülerde verdiği burslar, 2012 yılından itibaren Başbakanlığım dönemimde Türkiye bursları
 adı altında toplandı. Kısa sürede büyük başarı kaydeden bu projeyle, eskiden 5-6 ülkeyle sınırlı kalan 8 bin civarında bir başvuruyla yürütülen çalışmalar, hamdolsun bugün 182 ülkeye ve 100 bin başvuruya ulaştı.
Türkiye bursları kapsamında yapılan tanıtım çalışmaları, kendi imkanlarıyla ülkemize gelen öğrenci sayısının da katlanarak artmasını sağladı, böylece 3 yıl içinde ülkemizdeki uluslararası öğrenci sayısı 24 binden 15 bini Türkiye
 burslusu olmak üzere 70 bine ulaştı. Türkiye bursu verilen öğrenciler dünyanın 100 farklı noktasında yapılan mülakatla belirlenerek, projenin amacına uygun şeklide yürümesi temin edildi.
Türkiye bursları kapsamında ülkemizde eğitim gören öğrencilerle ilgili gerçekten çok çarpıcı hikayeler, çok çarpıcı anekdotlar var. Şimdi biraz önce de filmini izlediğimiz Ugandalı Cemil’in hikayesi işte bunlardan biriydi. Türkiye
 büyükelçiliği binasının duvarında asılı ilanı gören Cemil, internet üzerinden başvuruyu yapıyor ve köyüne dönüyor. Nasıl bir köy ve oradan büyükelçiliğe nasıl geldiğini bizzat izledik. Bu bir hayali değil, fiili bir durum. Başvurusunun kabul edilip edilmediğine
 dair elektronik postayı okuyabilmek için defalarca köyünden saatlerce uzaktaki şehre yürüyerek giden Cemil, bugün hamdolsun Erciyes Üniversitesi’nde eğitimin sürdürüyor.
Bir başka hikaye Kolombiya’dan, Kolombiya’nın bir köyünden başvuru yapan bir öğrencimiz mülakata girmeye hak kazanıyor, fakat mülakatın yapılacağı Başkent Bogota’ya gitmek için yol parası bulamıyor. Köylülerin katkısı ve büyükelçiliğimizin
 yardımlarıyla mülakat yerine uğraşan öğrencimiz bugün ülkemizde Türkiye burslusu olarak eğitim görüyor.
Bir başka örnek Endonezya’dan, Başkent Cakarta’da yapılan mülakata katılan öğrencilere yolculuklarının nasıl geçtiği sorulduğunda, hepsinin de 3-4 günlük mesafeden geldiği anlaşılıyor. Bilindiği gibi Afrika’nın pek çok bölgesinde
 ortalama ömür 45-50 yıl, ancak bunu buluyor, onun için bu bölgelerden gelen öğrencilerin büyük bölümü öksüz ve yetim. Türkiye bursları sadece sağladığı eğitim imkanıyla değil, işte bu şekilde öksüzün, yetiminden elinden tutulmasına vesile olmasıyla da ayrıca
 değerlidir.
Türkiye’de bu burslarla eğitimini tamamlayıp kendi ülkelerinde bakan olan, üst düzey yönetici, iş adamı, akademisyen olan çok sayıda kardeşimiz bulunuyor. Ziyaret ettiğimiz ülkelerde zaman zaman bu kardeşlerimizle karşılaşıyor
 ve çok mutlu oluyoruz. Bunları bizzat kendim yaşadım.
Bu hizmetlerin gerçekleştirilmesinde emeği geçen tüm arkadaşlarımı tebrik ediyorum. Bu hizmetlerin inancımıza, tarihimize, kültürümüze yakışır şekilde sürdürülmesi konusunda bugüne kadar arkadaşlarıma her türlü desteği verdim,
 budan sonra da vermeye devam edeceğim.
Değerli Misafirler,
Türkiye’nin güçlenmesi, kalkınması, gelişmesi, kendi vatandaşlarımızla birlikte tüm dost ve kardeş toplumlar için de yeni bir ümit ışığının yanması anlamına geliyor. Coğrafyaları sadece doğal zenginlikleriyle, ticari ve stratejik
 önemleriyle değerlendirme anlayışı insanlığa büyük zararlar verdi büyük zararlar verdi, sömürgecilik ve kölelik şekil değiştirerek, ama aynı mantıkla maalesef varlığını ve etkinliğini bugün de sürdürüyor. Batıda israf edilen gıdanın Afrika’daki tüm açları
 doyuracak miktara ulaştığı bir düzenin sürdürülebilmesi mümkün değildir. Orta Afrika’daki Victoria Gölü’nden çıkartılan balıklar konteynerlerle Batı ülkelerine gönderilirken, bunların kılçıklarının bile bölgede yaşayan insanlara çok görüldüğü bir düzeni kabul
 etmemiz mümkün değildir. Altı petrol, altın, elmas ve daha pek çok değerli maden kaynayan toprakların üzerindeki insanların sefalet içinde yaşadığı bir düzeni kesinlikle adaletli bulmuyoruz.
Bir tarafta emeklilik yaşının 70 olduğu, diğer tarafta ortalama insan ömrünün bunun ancak yarısını bulduğu ülkeler aynı dünya üzerinde huzur içerisinde yaşayamaz. Gece uzaydan dünyaya bakıldığında kimi yerler ışıl ışıl yanarken,
 kimi yerler derin bir karanlığa boğulmuşsa, burada bir sorun var demektir. Dünyadaki 6 milyar insanın sadece 1 milyarın refahı için çalıştığı bu sistem eninde sonunda tıkanmaya, çökmeye mahkumdur.
Sadece ulaşım güzergahı olarak değil, her bakımdan Doğuyla Batının geçiş noktası olan Türkiye bu konuda tarihi olarak sorumluluk sahibidir. Biz işte bunun için dünya 5’ten büyüktür diyoruz, bunun için. Birleşmiş Milletler Güvenlik
 Konseyi başta olmak üzere, dünyadaki haksızlıkları, adaletsizlikleri önleme konusunda öncülük yapması gereken kurumların öncelikle kendilerini ıslah etmeleri gerekiyor. Kendi yapıları adaletsizlik üzerine kurulu olan kurumların dünyada adaleti sağlamak için
 hizmet vermeleri düşünülemez. İşte buyurun, bakın sınırımızda Tel Abyad’da Arapları ve Türkmenleri uçaklarla vuran Batı, ne yazık ki onların yerine terör örgütü PYD ve PKK’yı yerleştiriyor, buna biz nasıl olumlu bakabiliriz? Bu Batıya biz nasıl samimi olarak
 bakabiliriz?
İşte Numan Bey dün bölgedeydi ve oradan kaçan ve bize sığınan 15 bine yakın insanı biz Ege Denizi’nde veya Akdeniz’de bırakmadık, açtık kucağımızı onları ülkemize kabul ettik; biz buyuz. Ama Batıyı da görüyoruz, onlar Akdeniz’de
 boğulmaya mahkum ediyor, Ege’de boğulmaya mahkum ediyor, ama biz buna müsaade edemeyiz. Okudu ya, “zulmü alkışlayamam, zalimi asla sevemem, gelenin keyfi için geçmişe kalkıp sövemem”, biz buyuz.
Biz coğrafyanın ve tarihin üzerimize yüklediği sorumluluğun gereğini yerine getiriyoruz, getirmeye devam edeceğiz. Yurtdışı Türkler ve Akraba Topluluklar Başkanlığımızla, TİKA’mızla, Yunus Emre Enstitümüzle, AFAD’ımızla, Kızılay’ımızla,
 sivil toplum kuruluşlarımızla dünyanın her yerinde insanlığın, mazlumların hizmetindeyiz. Akan her gözyaşına, ağlayan her bebek sesine, yükselen her yardım feryadına, mahzun kalmış her gönüle ulaşmanın çabası içinde olacağız. Arakan’daki Müslümandan Irak’taki
 Ezidiye kadar yardıma ihtiyacı olan her mazluma başka hiçbir kritere bakmaksızın el uzatmayı sürdüreceğiz. Yunus Emre’den aldığımız ilhamla gönüller yapmak için, Mevlana Hazretleri’nin söylediği gibi ayağımızı bu ülkeye sabitleyip tüm dünyayı dolaşmaya devam
 edeceğiz.  Bu bakından çok önemli bir müktesebat ortaya çıktı, önümüzdeki dönemde bu birikimi çok daha ileriye taşımak, yürütülen çalışmalardan çok daha yüksek verim elde etmek için hep birlikte çalışmaya devam edeceğiz.
Değerli arkadaşlar,
Türkiye geçtiğimiz 12 yılda altyapıdan demokrasiye ve uluslararası ilişkilere kadar her alanda çok büyük mesafe kat etti, ülkemizin bu kazanımlarını korumak mecburiyetindeyiz. Bakınız, dün büyüme rakamları açıklandı, ideal değil,
 hamdolsun, Türkiye 2015 yılının ilk çeyreğinde sağladığı yüzde 2,3’lük büyüme oranıyla bu alanda dünyanın 14’üncü sırasında yer aldı. Kesintisiz 22 çeyrektir büyüyen Türkiye’nin bu performansının devamı ve bu devamının, bu güven ortamının muhafazası şarttır.
Dönem Başkanlığını yürüttüğümüz G-20’nin Kasım ayında Antalya’da ev sahipliğimizde yapılacak zirve toplantısına belirsizliği geride bırakmış şekilde katılmak mecburiyetindeyiz.
2023 hedefleri herhangi bir partinin değil, Türkiye’nin hedefleridir. En küçük bir aksamaya kesintiye izin vermeden bu doğrultuda yürümeye devam etmeliyiz. Türkiye’yi hükümetsiz, Türkiye’yi başsız bırakan, egolarına mahkum olanlar
 ne tarihe, ne de milletimize bunun hesabını vermezler. Onun için de anayasal, yasal süreç içerisinde herkes egolarını bir kenara koyup bir an önce ülkemizde hükümet kurulmalı ve kaldığımız yerden devlette devamlılık esastır anlayışıyla bu süreç devam etmelidir.
Milli gelirini 800 milyar dolara ulaştırmış, ihracatını yaklaşık 160 milyar dolara çıkarmış, işsizlik ve faiz oranlarını tek haneli rakamlara indirmiş bir ülke olarak, bir adım dahi geriye gidişe asla tahammülümüz yok. Bilhassa
 siyasi alanda yaşanan hiçbir gelişmenin bu kazanımları tehdit edecek boyuta ulaşmasına izin veremeyiz. Bu bizim 78 milyon insanımızın her birine karşı sorumluluğumuzun gereğidir. Asla kimse, hangi siyasi olursa olsun “ben” deme hakkına sahip değildir, “biz”
 demek zorundayız.
Türkiye’nin doğrudan milletin oyuyla göreve gelmiş ilk Cumhurbaşkanı olarak şahsımın bu konudaki sorumluluğu çok daha büyüktür, bunun bilincindeyim, bunun farkındayım. Bu çerçevede geçtiğimiz Pazar günü yaşanan milletvekili genel
 seçimleri ülkemizin önünde yeni bir dönem açmıştır. Bu vesileyle dün Parlamentonun en yaşlı üyesi olması hasebiyle Sayın Baykal’ı davet ettim, kendisiyle bir görüşme yaptım. Hem süreci değerlendirdim, bu süreci değerlendirmenin noktasında da bu işin süratle
 kesintisiz devamı için ben üzerime düşen neyse bunu yapacağımı kendisiyle de paylaştım. Çünkü devam eden yatırımlarımız var, bu yatırımlarımızın aksamaması lazım. Çünkü bu yatırımlar tüm milletimindir, ülkemindir. Buradaki aksamalar milletime kaybettirir,
 ülkeme kaybettirir. Onun için de devlette devamlılığın esas olduğu bilinciyle şahsımın da, kendi şahıslarının da buna yardımcı olmaları gerekir dedik ve bunu kendileriyle paylaştık.
7 Haziran genel seçimlerinin ülkemiz ve milletimiz için hayırlara vesile olmasını tekrar temenni ediyorum. Seçim günü sandığa giderek, iradesini ortaya koyan her vatandaşıma teşekkür ediyorum. Yüzde 86’nın üzerinde bir katılımın
 olması, Türkiye’de demokrasinin nereden nereye geldiğini göstermesi bakımından çok önemlidir. Acaba demokrasiyle övündüğünü savunan veya söyleyen ülkelerin hangisinde bu oranda, bakın dikta rejimlerini kastetmiyorum, dikta rejimlerinde yüzde 100 de olur, ben
 normal rejimleri söylüyorum. Hiçbirinde böyle bir yüksek katılım yoktur. Kimi zaman yüzlerce kilometre kat ederek başkonsolosluklarımızda ve gümrük kapılarında oy kullanan her bir gurbetçimize şükranlarımı sunuyorum.
Ortaya çıkan sonuç milletin iradesidir, herkes milletin takdirine saygı göstermek zorundadır. Seçim sonuçları milletimizin tek bir partinin iktidara gelmesine imkan sağlamayan bir siyasi tablo takdir ettiğini gösteriyor. Bu tabloyu
 siyasi partilerin hepsinin de doğru şekilde okumasını temenni ediyorum. Tek bir partinin iktidarına imkan sağlamayan bu tablo kesinlikle Türkiye’nin hükümetsiz kalması anlamına gelmiyor. Demokrasinin en önemli özelliği, işte bu tür durumlarda çözüm yollarını
 açık tutuyor olmasıdır.
Türkiye seçim gününe kadar başka bir tabloyla karşı karşıyaydı, Pazartesi gününden itibaren başka bir tabloyla karşı karşıyadır. Bu dönemi en sağlıklı, en hasarsız şekilde geçirebilmemiz için tüm siyasi partileri serinkanlı şekilde
 düşünmeye ve ülkenin geleceği için sorumluluk almaya davet ediyorum. Cumhurbaşkanı olarak Anayasanın bu süreçte şahsıma yüklediği görevleri bihakkın yerine getireceğimden hiç kimsenin şüphesi olmasın. Bu ülkenin istikrarsızlık dönemlerinde yaşadığı sıkıntıları,
 ödediği ağır bedelleri yakından bilen birisiyim. İçinde bulunduğumuz sürecin Türkiye’nin kazanımlarına halel getirmeden geride bırakılması hususunda her türlü çabayı gösteriyorum, göstermeye devam edeceğim.
Meclis’te temsil edilen partilerin Anayasada ve kanunlarda belirtilen sınırlar çerçevesinde tercihlerini krizden değil çözümden yana kullanacaklarına inanıyorum. Umutlarını Türkiye’nin bir kriz ve kaos ortamına girmesine bağlamış
 olan tüm odaklar inşallah bir kez daha hayal kırıklığına uğrayacaktır.
Özellikle Batının şahsıma yönelik tüm çirkin, agresif, hakikaten seviye kaybına uğramış o Batı medyasının açıklamalarını tabii ki çirkin bulduğumu buradan açıklamak durumundayım. Bu tahammülsüzlüklerini anlamak mümkün değil. Bu
 tahammülsüzlüklerinin bir şeyi gösterdiğini de ifade etmek istiyorum; Allah’ıma hamdolsun demek ki doğru yoldayız. Onlar övgü yağdırsaydılar o zaman kendimden şüphe etmem gerekirdi.
Bu düşüncelerle bu yıl mezun olan uluslararası öğrencilerimize bir kez daha bundan sonraki hayatlarında başarılar diliyorum.
Kendilerinden ülkelerine ve toplumlarına en samimi sevgilerimizi, saygılarımızı iletmelerini rica ediyorum. Şunu bilmeleri gerekiyor: Türkiye’nin kapısı her zaman kendilerine açıktır. Karşılıklı olarak ilişkilerimizi ve işbirliğimizi
 devam ettirmemizi temenni ediyorum.
Sizlere sevgilerimi, saygılarımı sunuyor, hepinizi Allah’a emanet ediyorum.


",2023-06-07,"No party could reach the majority to form a government. For the first time since its establishment, the AK Party failed to gain a majority in the Parliament. ",after
Sivas’ta Halka Hitapları,2015-06-04,"



Sevgili Sivaslılar,
Değerli Kardeşlerim,
Sizleri en kalbi duygularımla, hasretle, muhabbetle selamlıyorum. Sivas bugün yine bugün sergilediği bu tabloyla bizlere heyecan veriyor, coşku veriyor. Buradan Sivas’ın ilçelerindeki, mahallelerindeki, köylerindeki tüm Sivaslı
 kardeşlerime, Yiğidolara sevgilerimi gönderiyorum.
Bu vesileyle, Sivas’ın yiğit evladı, Türkiye sevdalısı kardeşimiz Muhsin Yazıcıoğlu’na bir kez daha Allah’tan rahmet, ailesine ve sevenlerine başsağlığı diliyorum.
Sivas’ın sesi, nefesi olan Aşık Veysel gibi diyoruz ki, uzun bir ince bir yoldayız, gidiyoruz gündüz gece. Ne demiştik yola çıktığımızda? Gideceğiz gündüz gece. Biz dert insanıyız, biz sevda insanıyız, hasretin, umudu şehri Sivas
 bizi çok iyi anlar.
Ne diyor Sivas türküsü:
“Şu dağlar ulu dağlar, etrafı sulu dağlar
Ben derdimi söylersem,
Gök durur bulut ağlar.”
Bugün bulut ağladı mı? Ağladı, hamdolsun. İşte işte biz milletimizin dertlerine derman olmak için, yaralarına merhem olmak için 12 yıl boyunca çalıştık, mücadele ettik. Bu mücadelede Sivas bize hep destek oldu. En son 10 Ağustos
 2014 Cumhurbaşkanlığı seçiminde Sivas yüzde 70 gibi çok yüksek bir oranla bize güvenini, itimadını ortaya koydu. Bu arada, Sivas’ın Doğanşar İlçesi yüzde 91’le Türkiye 6’ncısı oldu. Bunun için her birinize ayrı ayrı şükranlarımı sunuyorum. İnşallah bu desteğinize,
 bu iltifatınız layık olmaya çalışacağım.
Yanında Sivas olanın, yanında Türkiye olanın sırtı yere gelmez. Çünkü Sivas Türkiye’dir, Türkiye de Sivas. Horasan erenleriyle, türbeleriyle, camileriyle, yiğitleriyle Sivas bu toprakların, bu milletin kendisidir. Allah birliğimiz,
 beraberliğimizi, kardeşliğimizi daim kılsın.
Sevgili Kardeşlerim,
Bir millet için tarihten büyük yol gösterici yoktur. Bu topraklar 600 yıllık bir imparatorluğun eriyip, bitişine şahitlik etti. Bu topraklar sadece Osmanlı’nın yıkılışına değil, başka acılara, başka umutlara da şahitlik etti. İstanbul’da
 işgalci askerler karaya çıktığında, İzmir’de Yunan askeri topraklarımıza ayak bastıklarında, birileri onları çiçeklerle, alkışlarla karşıladı. Birileri orada düşmanın boynuna sarılırken, millet ayağındaki yırtık çarığıyla burada, Sivas’ta Kurtuluş Savaşı’nın
 temellerini atıyordu. Birileri bu toprakları parçalamak için harita başında pazarlıklar yaparken, benim sakallı dedem, başörtülü ninem Sivas Kongresi’nde toplananlara dualar ediyordu. Birileri bu milleti tarihin kör karanlığına hapsetmeye çalışırken, bu millet
 İstiklal Harbinin hazırlıklarına başlamıştı bile. Milletimiz Sivas’tan dünyaya şöyle haykırıyordu: ‘Manda ve himaye kabul edilemez. Milli sınırlar içinde vatan bir bütündür, parçalanmaz. Her türlü yabancı işgal ve müdahalesine karşı millet kendisini topyekun
 savunacak ve direnecektir.’ Evet, tarihteki uzun yolculuğumuzun son devleti Türkiye Cumhuriyeti’nin inşası işte bu şuurla gerçekleşti.
Bu mücadeleye başlarken Allah’ın yardımından başka yardım dilemedik, ahdettik, dua ettik, mücadele ettik. Milletimiz bayrağına, vatanına, namusu bildiği özgürlüğüne sahip çıktı. Sivas Kongresi’nde şu devletin, bu devletin himayesini
 isteyenler de oldu, fakat bu teklifler tartışmaya dahi değer görülmedi. Bu millet milli iradeye sahip çıkarak İstiklal Harbini kazandı. Biz de tüm siyasi hayatımızda, bilhassa da son 12 yılda hep milli iradeden aldığımız güçle mücadelemizi verdik.
Kardeşlerim,
Bugün de yeni Türkiye’nin inşası için yine milli iradeye müracaat ediyoruz, bunun için Sivas’tayız. Manda heveslilerini, tek parti özlemiyle yanıp tutuşanları, milleti bölmemin, ülkeyi parçalamanın hesabını yapan üst aklı bir kez
 daha mağlup etmek için Pazar günü milletimizi sandığa davet ediyoruz.
Sivas, 7 Haziran’da sözünü sandıkta söylemeye hazır mı? Sivas, üst aklın aklını başından almaya var mı? Sivas, Türkiye’yi yeni anayasasına kavuşturmaya hazır mı? Sivas, başkanlık sistemine var mı? Maşallah, barekallah. Öyleyse
 durmak yok…  Tamam?..  Bugün Perşembe, yarın Cuma, Cumartesi, 3 gün, ona göre. Durmak yok…
Sivas’tan yükselen bu sedayı duymayanın sadece kulağı değil, kalbi de mühürlüdür. Coşkunuz için, desteğiniz için sizlere şükranlarımı sunuyorum.
Kardeşlerim,
Biliyorsunuz 30 Mayıs’ta İstanbul’da fetih şenlikleri yaptık, bu fetih şenlikleri de 562 yıl dönümüydü. Tabi 2 milyona yakın insan İstanbul Yenikapı’ya gelmişti, surların önündeydik Ve değerli kardeşlerim, 562 kişiden oluşan ordu
 mehterimizle beraber bunu kutladık. Bu coşkuyu maalesef birileri hazmedemedi, bu hazmedemeyenler güya ulusalcı, güya milliyetçi. Ve Cumhurbaşkanlığı makamının himayesinde yapılan bu fetih şenliklerini hazmedemediler, İstanbul Valiliği ve İstanbul Büyükşehir
 Belediye’sinin yaptığı bu kutlamayı hazmedemediler. Şimdi biz kutlamayı her yıl yapacağız, çünkü İstanbul’un fethi sıradan bir fetih değil.
Ne diyordu sevgililer sevgilisi, İstanbul, yani “Kostantiniye muhakkak fetholunacaktır, onu fetheden emir ne güzel emir ve onun ordusu ne güzel ordudur” diyordu. Ama bundan birileri rahatsız oluyor. Siz zannediyor musunuz Bizans
 dünde kaldı? Bugün de Bizans’ın kalıntıları var, ama biz onlara rağmen yürüyoruz, onlara rağmen yürüyeceğiz.
Ve rahatsız oldular, dediler ki, “Türk Yıldızları’nın orada ne işi vardı?“ Evet, Türk Yıldızları Cumhurbaşkanının davetiyle oraya gelmiştir ve orada o milli kutlamada görevlerini yapmıştır. Belki de ilk defa 1,5-2 milyon insanın
 huzurunda bu gösteriler yapılmış ve bizim milletimiz o gün bir başka özgüven kazanmıştır. Niye? Benim pilotlarım, şu gösteriye bak, ne müthiş, ne muhteşem bir gösteri yapıyor, bununla özgüveni kazanmıştır.
Burada Türk Silahlı Kuvvetleri’ne, Hava Kuvvetlerimize, pilotlarımıza teşekkür edeceklerine, nasıl olur da Silahlı Kuvvetler oraya gelip böyle bir görüntü verebilir? Sen Cumhurbaşkanlığı makamının ne olduğunu anlamışsın. Valiliklerin,
 belediyelerin bu özel günlerde neler yapabileceğini hala anlayamamışsın.
Bak, biz şimdiden İstanbul’u yine önümüzdeki yıl 29 Mayıs’a davet ediyoruz şimdiden, isterseniz Sivaslılar da gelebilir, İstanbul’da zaten çok var. Niye? Çünkü İstanbul’un fethi sadece İstanbullulara ait değil mi? Öyleyse hep birlikte
 kutlayacağız.
Değerli kardeşlerim,
Bu memlekette her seçim bir bakıma yeni bir Kurtuluş Savaşı’dır, çünkü bağımsızlık ve kalkınma mücadelesi kesintisiz bir süreçtir. Sağ olasınız. Bunun için Yiğodalarla beraber yürüdük mü hiç endişeniz olmasın. Bunun için milletimiz
 demokrat partinin iktidara geldiği seçimleri, hatırlayın, kurtuluş günü olarak ilan etmiştir. O gün kadın-erkek, genç-yaşlı demeden milletimiz adeta Kurtuluş Savaşı ruhuyla, Kurtuluş Savaşı heyecanıyla sandığa gitti, o gün sandık tam bir mücadele alanıydı.
 Millet bu mücadeleden kaçmadı, tüm baskılara ve tehditlere rağmen cesaretle sandığa gitti, oyunu kullandı, Allah da bu millete özlemini çektiği hürriyete, hizmetlere kavuşmayı nasip etti. Arkasından malum 27 Mayıs darbesi geldi, ardından 1970’li yılların kara
 günlerine şahit olduk. Rahmetli Özal’la bir parça nefes alan bu millet, 1990’lı yıllarda yeniden kaosa, krize, teröre boğuldu. Milletimiz bu koalisyon dönemini 2002 yılında bizimle sona erdirdi.
Kardeşlerim,
Biz kimden almıştık hükümeti? DSP, MHP, ANAP’tan almıştık, hatırlıyorsunuz değil mi? Kaç yıllığına onlara millet bu görevi vermişti? 5 yıllığına. Peki, 3,5 yıl kalıp da niye kaçıp gittiler, niye yürütemediler? Çükü Düzce, Sakarya,
 Bolu, Kocaeli depreminin altında kaldılar, yürütemediler. Bunlara zaten 5 koyun ver kaybeder gelirler. Niye meydanlara çıkıp dolaşıyor ben anlamıyorum. Ya senin yapacağın iş değil bu iş: değil mi? Müslüman bir sokulduğu yerden bir daha sokulmaz. Sen yapamazsın
 bu işi. Ya 25 tane bankayı batırdınız, 25 tane,  50 milyar dolar yük bıraktınız, bunları biz hallettik.
Değerli kardeşlerim,
IMF’ye bunlar borçlandı 23,5 milyar dolar, biz ödedik.  Merkez Bankası bizim mille bankamız değil mi? Hani milliyetçiydiniz, kasada ne var? 27,5 milyar dolar. Şimdi ne var? 122 milyar dolar. Kim milliyetçi? Biz biz. Biz öyle kafatası
 milliyetçisi değiliz ha, biz milletini seven milliyetçiyiz; farkımız bu. Her seçim, unutmayın, duymak, anlamak isteyene yeni Türkiye talebinin daha yüksek bir sesle ifadesiydi. İşte şimdi Pazar günü bir seçim, bunun arifesindeyiz, yine bir Kurtuluş Savaşı’nın
 içindeyiz. Görüyorsunuz biz yeni Türkiye’nin inşası için canla, başla çalışırken, karşımızda bir eski Türkiye koalisyon var. Musluklardan kan akıtan, eli kanlı bir partiyle milliyetçi olduğu iddiasındaki parti kol kola girdi, burada yerini aldı.
Değerli Kardeşlerim,
Bakın Batman’da pankart açıyorlar, ‘barajı aştık aştık, aşamadık meskenimiz dağlardır’ diyorlar. Çünkü bunlar dağdan yönetiliyorlar, bunlar silahı bırakmadılar. İşte bakın, 6-7-8 Ekim tarihlerinde bu eşbaşkanlardan bir tanesi sokağa
 davet etmedi mi? Ve 50 kişi öldü, ölenler Kürt, öldürenler Kürt. Peki, bunlar nasıl oluyor da benim Kürt vatandaşımın, Kürt kardeşimin temsilcisi oluyor? Mesele bu.
Şimdi aydın geçinen 200 kişi bildiri yayınlamış. Bunlar aydın değil, karanlık karanlık. 50 kişinin ölümüne neden olan bu zihniyete destek verenler nasıl oluyor da aydın oluyor? Bu ülkenin geleceğini karartmak isteyenler nasıl oluyor
 da aydın oluyor? Hesap ortada, kitap ortada, Halep ordaysa arşın burada.
Kardeşlerim,
Tayyip Erdoğan diktatör, 90 tane partinin olduğu bir ülkede Tayyip Erdoğan diktatör, şu anda 20 parti seçime giriyor, nasıl oluyor bu diktatör? Diktatörün olduğu ülkede bunlar olabilir mi? Böyle bir şey yapabilir misiniz? Dünyada
 diktatörlüğü biz iyi biliriz, görürüz.
Kardeşlerim,
Hepsi iftira, çünkü bunlar meşhur komünist rejimlerin kalıntıları, Maoist, Leninist, Stalinist.  Bunlar Boraltan Köprüsü üzerinde Azeri kardeşlerimizi, evet, o zamanki CHP rejimi bunları Stalin rejimine teslim ediyor ve orada Stalin’in
 askerleri Azeri kardeşlerimizi şehit ediyor. Ve bir Azeri şair ne diyor? “Keşki bunlar siz şehit etseydiniz de Stalin’in askerlerine teslim etmeseydiniz.”
Kardeşlerim,
Bahçeli şimdi bunlar için Meclise girme çalışması yapıyor. Bakınız biz analar ağlamasın diye çözüm sürecini yürütürken bize demediklerini bırakmayanlar, şimdi gidip anaları ağlatanların bizzat kendileriyle al takke ver külah birlikte
 yol yürüyorlar.
Sadece bu kadar değil, Pensilvanya’daki ihanet şebekesiyle Kandil’deki kan tüccarı da yoldaş oldu, bu koalisyonda yerini aldı. İşte gazetelerde boy boy resimleri görüyoruz, yan yana resimleri görüyoruz. Hayatta biraraya gelebilecekleri
 düşünülmeyenler şimdi biraraya geliyorlar. Paralel yapı denen ihanet şebekesi Suriye’deki Türkmenlere gönderdiğimiz yardım üzerinden bizi dünyaya şikayet ederken en büyük desteği bunlardan alıyor.
Kardeşlerim,
Bakınız geçenlerde açık-net söylüyorum; bir gazete –ismini vermeyeceğim, reklam olmasın- utanmadan sıkılmadan diyor ki, içinde silah olmadığını söyleyen Erdoğan diyor. Değerli kardeşlerim, var veya yok, koyalım bir kenara, bir
 defa sen o kadar bir defa basın ahlakından uzaksın ki bu ülkede Milli İstihbarat Teşkilatımızın yaptığı bir operasyona sen kalkıp paralelle iş tutarak, bunu dünyaya ifşa etmenin gayreti içerisine giriyorsun. Bir defa bu casusluktur. Bu ajanlıktır, bununla
 ilgili de biz yargıya zaten suç duyurusunda bulunduk, gereği yapılacaktır.
Şimdi bunlar tabii hemen dünyadaki ağababalarına gidiyorlar, dünyadaki ağababalarından destek almak suretiyle kendilerini, bizleri, hükümeti veyahut da MİT’i bir yerlere şikayet etmenin gayreti içerisindeler. Nereye giderseniz
 gidin, bizim Allah’tan başka kimseden korkumuz yoktur. Ama bu milleti bölmek, parçalamak isteyenlerle mücadelemiz de sonuna kadar sürecektir, bunu da bilin. Bak Sivas’tan söylüyorum, burası manda kabul etmeyen bir yer, biz manda kabul etmiyoruz. Ve açık söylüyorum;
 bu mücadele bitmeyecek, sonuna kadar sürecek. Onun için daha düne kadar Kürt kardeşlerime her türlü hakareti edenler, bugün bizzat Kandil’e kadar gidip seçim mesajları alıyorlar, bunları yayınlıyorlar. Bölücü örgüt insanların kanını döküyor, canını alıyor,
 ülkeyi cayır cayır yakmanın tehdidini savunuyor, bunlar oradaki sigara izmaritlerinin reklamını yapıyor, hale bakın. Van’da Belediyenin billboardlarında musluktan kan akıyor kan, çünkü bunlar kandan besleniyor. Musluktan kan akar mı? İşte bunların musluğundan
 akar. Neymiş? Ağaç kesmiyorlarmış, takır takır insanları katlediyor bunlar. Sivas oyunu görüyor değil mi? Ana Muhalefet derseniz zaten ne yaptığını, ne dediğini bilmez halde kendini bırakmış ötekiler için çalışıyor.
Bir yandan Cumhurbaşkanı halktan koptu diyorlar, diğer taraftan bizim milletimizle biraraya gelmemizden rahatsız oluyorlar. Soluğu Yüksek Seçim Kurulu’nda alıyorlar, bir gidiyor bir geliyorlar. İstediğiniz kadar gidip gelin, beni
 bu milletimin arasından söküp atamayacaksınız. Milletimin içinden geldim, milletimle beraberim, milletimle beraber yürüyeceğim; bunu böyle biliniz. Çünkü bunların yalan, iftira karakterleri haline geldi.
İşte gördünüz, geçenlerde TRT’de bir canlı yayındaydık değil mi? Bu Kılıçdaroğlu yatıyor kalkıyor altın klozet, altın klozet, altın klozet. Ne dedim yayında? Dedim ki; gel gez bak, bir tane altın klozet kapağı olan varsa ben Cumhurbaşkanlığı
 Makamını bırakacağım. Ama sen bunu ispat edemezsen Cumhuriyet Halk Partisi’nin başından ayrılmaya var mısın? Gidemez, çünkü akşam bir yalan, sabah bir yalan. İşte bakınız Baykal’ı da böyle aldatmadı mı? Çıktı, gazeteciler sordu; aday mısınız? Hayır, değilim
 dedi. Ama adam CD’den veyahut da kasetten gelmiş bir Genel Başkan, o kaset olmasa Genel Başkan olması mümkün değildi.
İşte böyle bir ortamda şimdi seçimlere gidiyoruz. Çok enteresan, Kars’taydım, Kars’a gitmiş ne diyor biliyor musunuz? “Et Balık Kurumu’nu Et Süt Kurumu’na dönüştüreceğim” diyor. Yalan, zaten ben Başbakanlığım döneminde burayı Et
 Süt Kurumu’na dönüştürdüm, bunu ben yaptım, şu anda Et Süt Kurumu olarak çalışıyor. Ey benim kardeşlerim, CHP’ye gönül veren kardeşlerim; yalancıdan siyasetçi olmaz, bakın bunları bilin.
Çıkmış bir diğeri de diyor ki, Bahçeli; harçları kaldıracağım diyor. Bunlar bu dünyada değil, başka bir dünyada yaşıyorlar. Harçları ben Başbakanlığım döneminde kaldırdım zaten. Burada üniversiteli öğrenciler var, harç alınıyor
 mu sizden? Ey MHP’ye gönül veren gençler, kardeşlerim; siz harç ödüyor musunuz? Harç ödemediğinize göre, kalkıp da bu yalana, bu iftiraya ve şunu söylemiyorsunuz ya: Yalancıdan, iftiracıdan bize genel başkan olmaz diye.
Fakat ne olursa olsun Pazar günü ben inanıyorum ki eski Türkiye koalisyonunun bittiği gün olacaktır. Pazar günü sandıkları patlatıyor muyuz? Pazar günü Türkiye’nin tamamıyla birlikte Sivas’ta da rekor bir katılımla sandıklara sahip
 çıkıyor muyuz? Maşallah. Bugün Sivas’ı daha bir kararlı görüyorum, daha bir heyecanlı görüyorum. İnşallah bu heyecanınız pazara kadar değil mezara kadar sürecek buna inanıyorum.
Kardeşlerim,
Siyaset dürüstlükle, ilkelerle, omurgalı duruşla olur. Bunların siyaseti düşmanlık, hem de kendi milletine düşmanlık üzerine kurulu. Milletin aleyhine ne varsa onun yanında yer alıyorlar. Kurtuluş Savaşında olduğu gibi düşman ülkeye
 girse ve dese ki; ben Tayyip Erdoğan’ı düşürmek için geldim. İnanın bana, onları ellerinde çiçeklerle karşılarlar. O derece muvazeneyi kaybetmiş durumdalar. Dikkat edin, millet ne istiyorsa onun karşısında yer alıyorlar. Millet dinine, Diyanet’ine sahip çıkıyor,
 bunlar ne diyor? Din derslerini yasaklayacağız, zorunlu din dersi olmayacak diyorlar. Diyanet’i kaldıracağız diyor, kim? Terör örgütünün arkasında olduğu parti. Öyle mi? Ya dinsiz bir millet yaşayabilir mi? Onunla kalmadılar, bu arada imam hatipleri kapatmanın
 hesabını yapıyorlar. Kılıçdaroğlu öyle diyor ya, ne diyor? İmam hatipleri kapatacağız. Kayseri’ye gidiyor, ben öyle bir şey demedim diyor. Ne dedin? 1+8+3 dedin. Kardeşlerim, 1+8 nedir biliyor musunuz? İmam hatiplerin orta kısmının kapatılması.
Biz bu formülü geçmişte gördük. Ben imam hatip mezunuyum, 4 çocuğumun 4’ü de imam hatip mezunu; 2 kızım, 2 oğlum. Ama ben dertliyim, niye? Benim yavrularım bu ülkede üniversite okuyamadı, yurt dışına göndermek zorunda kaldım. Niye?
 Başörtülü oldukları için. Bana diğer ülkelerin liderleri şunu söylüyordu: Ya sizin ülkeniz Müslüman değil mi? Müslüman. Peki, niye orada başörtülü olarak okuyamıyorlar? Maalesef şu andaki yönetimler sebebiyle. Ama Amerika’da okuyabiliyor, Avrupa’da birçok
 ülkede okuyabiliyor. Nitekim binlerce kızımız, gencimiz Avrupa’ya, diğer ülkelere gittiler. Yani az önce İsmet kardeşim de söyledi, öz yurdunda garipsin, öz vatanında parya, böyle baktılar. Şimdi orta kısımlar açıldı mı? O zaman 600 binden 60 bine düşmüştü
 öğrenci sayısı. Şimdi ne oldu? 60 binden 1 milyona çıktı öğrenci sayısı. Ya milletin önünü niye kesiyorsunuz, bırak anne-baba istediği yere yavrusunu gönderir ya, sana ne, sana ne? Bunlarla ben zaman zaman konuşurdum, imam hatipte hangi derslerin okutulduğunu
 bile bilmiyorlar.
Değerli Kardeşlerim,
Katsayı kalktı mı? Kalktı. İstediğiniz üniversiteye girebiliyor musunuz? Ama ben de sizden başarı bekliyorum; gireceksiniz, evvel Allah bunları da şaşırtacaksınız.  Bitmedi, bak şimdi Danıştay bir karar daha açıkladı, nedir? Düz
 liselerde de başörtülü olarak okumanın önünü açtı. Ve düz liselerde de Kur’an-ı Kerim ve Siyeri Nebi serbest mi? Buyurun, şimdi HSYK bir karar açıkladı, yargıda başörtülü olarak görev yapabilirsiniz dedi. Ey Allah’ım sen nelere kadirsin, nereden, nerelere
 geldik. Alma mazlumun ahını, çıkar aheste aheste. Ana Muhalefetin adayı ezandan, seladan rahatsız olmakla kalmayıp miting kürsüsünden bunu okuyan Hoca Efendiye hakaret ediyor. Yahu HDP’nin başındaki bile ezan okunurken sustu be, nerelerden nerelere geldik.
 Millet günde 5 vakit kıblesine yönelip Rabbine secde ediyor, ama çıkmış HDP’nin başındaki Taksim’i Kâbe olarak gösteriyor. Bir zaman da CHP’nin fikir babaları; Kâbe Arap’ın olsun bize Çankaya yeter diyorlardı. Kardeşlerim, bizim Kâbe’miz Mekke’de Mekke’de.
 Bunlar o Gezi olaylarında duvarlara ne yazıyorlardı biliyor musunuz? “Zulüm 1453’te başladı”, bunu yazıyorlardı. Biz diyoruz ki; o feth-i mübin 1453’de başladı, karanlık bir çağ kapandı, aydınlık bir çağ açıldı. Bizans’ın kadınları Fatih’i surların önünde,
 evet, “Başımızda Bizans külahı görmektense Osmanlı sarığı görmeyi arzu ederiz” dediler, böyle karşılandı. Biz böyle ecdadın torunlarıyız.
Şimdi biz yeni Türkiye’yi inşa edelim derken, bunlar bize Menderes’in Mursi’nin akıbetini hatırlatıyor. Biz meydanlarda işte tüm bu oyunları milletimize anlatıyoruz, cevap Amerika, İngiltere medya kuruluşlarından geliyor. Dün mandayı,
 himayeyi savunanla bugün o manşetlerden medet umanlar arasına bir fark var mı? Biz Türkiye’yi büyütmenin, güçlendirmenin, zenginleştirmenin çabası içerisindeyiz, bunlar bir kriz çıksa da Türkiye batsa havasında. Biz istikrar ve güven diyoruz, bunlar kaos diyor.
 Biz yeni anayasa diyoruz, onlar darbe anayasasına sarılıyor. Biz daha güçlü, daha büyük Türkiye için başkanlık sistemi diyoruz, bunlar ülkemizin 70 yılının 40 yılını heba eden mevcut koalisyon sistemini baş tacı ediyor. Farkı görüyorsunuz değil mi?
Ben buradan MHP’ye gönül veren kardeşlerime sesleniyorum; bunlar Türkeş’e de ihanet ediyorlar. Merhum Türkeş başkanlık sistemini olmazsa olmaz bir şart olarak Dokuz Işık adlı eserinde yazıyor. Pensilvanya, Kandil, Gezi, Ermeni
 diasporası, eşcinsel dernekleri birleşmiş, önlerine Ana Muhalefeti ve milliyetçi olduğu iddiasındaki partiyi de katmış, eski Türkiye koalisyona devam ediyorlar.
Kardeşlerim,
Bakınız, bunların her işi gibi ideolojileri de yalan. Biz ne düşünüyorsak onu söylüyoruz, ne söylüyorsak onu yaşıyoruz. Bizim milletimizle muhabbetimiz, dedim ya Pazar’a kadar değil, Allah’ın izniyle mezara kadardır. İşte bunun
 için Hacı Bektaş-ı Veli gibi, hep birlikte… Bir olacağız, iri olacağız, diri olacağız, yetmez, kardeş olacağız, hep birlikte Türkiye olacağız.
Değerli kardeşlerim,
Bizim gündemimizde Türkiye’yi, Sivas’ı büyütmek var. İşte 12 yılda istikrar var mı? Güven var mı?  Şöyle Sivas’a bir bakalım neler yapıldı, neler edildi. Sadece şu karşımızda gördüğümüz cami yeter, ne haldeydi ne hale getirdik
 değil mi? Çünkü biz şuna hasrettik: “Bu ezanlar-ki şahâdetleri dinin temeli, ebedî yurdumun üstünde benim inlemeli.” Birisi Türkçe ezan dedi, birisi Kürtçe ezan dedi, biz aslıyla ezan dedik, Allahu ekber Allahu ekber; farkımız bu.
Sivas’a 12 yılda ne kadar yatırım yaptık biliyor musunuz? 14 katrilyon, 14 katrilyon.  Peki, 2002 yılına kadar Sivas’a gelen bölünmüş yol ne kadardı? 79 yılda 24 kilometre. Peki biz yılda ne yaptık? 699 kilometre bölünmüş yol yaptık.
 Şimdi de inşallah Sivas’a hızlı tren geliyor.
Yeniden faaliyete geçirdiğimiz TÜDEMSAŞ vasıtasıyla milli yük vagonlarını Sivas’ta imal ediyoruz, yakında dünyaya ihraç edeceğiz. 600 yataklı bölge hastanesinin yapımı devam ediyor.
25 bin seyirci kapasiteli stadyumun yapımı süratle devam ediyor, Yiğidolar, inşallah önümüzdeki yıla belki de yetişecek, bu yeni stadında maçlarını oynayacaklar.
Sivas’a ne yapılsa azdır. Başkanlığım dönemimde olduğu gibi, Cumhurbaşkanlığım süresince de Sivas’ın, Sivaslının yanında olmaya devam edeceğim. Yapılan işlerin, yeni projelerin takipçisi olacağım,  çünkü biz hayrün nas men yenfeu'n
 nas diyerek yola çıktık. Yani değerli kardeşlerim, insanların en hayırlısı insanlara en çok faydalı olanıdır diyerek yola çıktık ve Türkiye’yi eğitimden sağlığa, ulaştırmadan toplu konuta, sosyal yardımlara kadar her alanda Cumhuriyet tarihinden yapılandan
 daha fazla hizmetlere kavuştururken bu anlayışla hareket ediyoruz.
İşte Sivas’ta Nuri Demirağ Havalimanı’nı inşa eden kim? Biz. Oradan şehre kadar o güzelim yolları yapanlar kim? Elhamdülillah. Biz bunları yaparken bir iane olsun diye değil, çünkü biz efendi olmaya değil, size hizmetkar olmaya
 gelmiştik zaten. Demokraside, özgürlüklerde, insan haklarında bu ülkeyi en ileri düzeye düzeye ulaştırmanın mücadelesini verirken aynı anlayışla hareket ediyoruz.
Kardeşlerim,
Hakkâri’de biz havaalanın açılışını yapıyoruz, o malum partinin, terör örgütünün mensupları şehir merkezinde kepenk indiriyor ve maskeleriyle her tarafı yakıp yıkıyor. İnşallah önümüzdeki dönemde Hakk aşkıyla, millet aşkıyla, hizmet
 aşkıyla sizlerle birlikte olmaya devam edeceğiz.
Biliyorsunuz, bizim bir Rabia’mız var; bunu unutmayın ha, bu her yerde geçerli. Yeni Türkiye’nin inşası için buna muhtacız.
Şimdi buradan, milli iradenin şehri Sivas’tan öyle bir haykıralım ki Kandil’den Pensilvanya’ya kadar duymayan hiç kimse kalmasın. Tek millet, Türk’üyle, Kürt’üyle, Zaza’sıyla, Gürcü’süyle, Abhaza’sıyla, Boşnak’ıyla, Arnavut’uyla,
 Çerkez’iyle, tüm 78 milyon hep birlikte tek millet. Tek bayrak, bayrağımızın rengi şehidimizin kanıdır, hilal bağımsızlığımızın ifadesidir, yıldız şehidimizin ta kendisidir. Bayrağımıza alternatif bir bayrak olamaz.
Şimdi ben sesleniyorum, ey aydın geçinenler, bu bayrağımıza alternatif bayrak çıkaranlarla beraber misiniz, yoksa bayrağımızla beraber misiniz? Eğer sizde zerre kadar yürek varsa, çıkın bir de bunu açıklayın, bunu da söyleyin de
 bu millet sizin ne olduğunuzu, nerede durduğunuzu görsün.
Üç; tek vatan, 780 bin kilometrekareyle tek vatan. Vatanımızın üzerinde operasyon düşünenler karşılarında bizi bulur, Silahlı Kuvvetleri’mizi bulur, Emniyet Teşkilatımızı bulur, hepsinden öte milletimizi bulur.
Tek devlet, devlet içinde devlet olur mu? Çıkmış işte bir paralel devlet. Şu hale bak.
Kardeşlerim,
Bu Hoca Efendi diye geçinen adama sormak lazım, ya senin inzivaya çekilme yerin Pensilvanya mı, Amerika mı? Ya gel ya, Mekke varken, Medine varken orada ne işin var? Fakat üst akıl böyle emretti, böyle emrettiği için oradalar.
 Dert başka, oradan ülkeye sirayet etmek. Kardeşlerim, ayrımcılığın ta kendisini yaptılar. Şimdi küçük imamlar vardı il-il. Bu küçük imamlar da mihrabı terk ettiler, onlar da kaçıyor şimdi. Onlar da değişik yerlerde; kimisi Amerika, kimisi Afrika, kimisi şurada,
 kimisi burada. Fakat ne demiştim Başbakanlığımda, inlerine gireceğiz demiştim, hatırlıyorsunuz değil mi? (""Evet"" sesleri) Girdik mi? Şimdi kovalıyoruz. Onlar kaçacak biz kovalayacağız. Çünkü bu milleti bölmeye kimsenin hakkı yok, bu ümmeti parçalamaya kimsenin
 hakkı yok. Parçalayanlar karşılarında bizi bulacaklar. Biz Rabia’mızı İzmir’den Iğdır’a, Trabzon’dan Hakkâri’ye kadar her yerde milletimizle birlikte tüm kalbimizle samimiyetimizle ifade ediyoruz. Eski Türkiye koalisyonundan böyle bir ses duydunuz mu? Çünkü
 onlar milleti bölmenin, bayrağı indirmenin, vatanı parçalamanın, devleti çökertmenin çabası içerisinde. Milleti, bayrağı, ülkeyi, devleti sahipsiz sandılar. Akif merhum ne diyor: “Sahipsiz olan memleketin batması haktır, sen sahip olursan bu vatan batmayacaktır.”
 Sivas ülkesine sahip çıkıyor mu? Sivas ülkesine sahip çıkıyor mu? Allah sizden razı olsun. Biz ayakta oldukça, Sivas yanımızda oldukça, milletimiz yanımızda oldukça Türkiye’nin bir çakılına bile zarar vermeye kimsenin gücü yetmez.
Coşkunuz, ilginiz, sevginiz için bir kez daha teşekkür ediyorum. Fakat sandıklar patlayacak, tamam?  Beraber yürüdük biz bu yollarda, beraber ıslandık yağan yağmurda. Şimdi dinlediğim tüm şarkılarda bana her şey sizi hatırlatıyor,
 bana her şey sizi hatırlatıyor, bana her şey Sivas’ı hatırlatıyor.
Kalın sağlıcakla, çok teşekkür ediyorum.


",2023-06-07,"No party could reach the majority to form a government. For the first time since its establishment, the AK Party failed to gain a majority in the Parliament. ",before
İstanbul'un Fethi'nin 562. Yıl Dönümü Kutlamalarında Yaptıkları Konuşma,2015-05-30,"

İstanbul,
Ey Aziz İstanbul,
Seni Yürekten Selamlıyorum İstanbul. Seni Muhabbetle Selamlıyorum Ey Şehirlerin Annesi İstanbul.
Seni bütün ilçelerinde, bütün semtlerinle, bütün sokaklarınla selamlıyorum. Seni yedi tepenle, göğe uzanan minarelerinle, toprağın altındaki manevi hazinelerinle selamlıyorum. İstanbullu tüm kardeşlerimi gönülden selamlıyorum.
(İnna Fetahna Leke Fethan Mübina… Ve Yensurakellahü Nasran Aziza…) Doğrusu biz sana apaçık bir fetih ihsan ettik ve sana Allah şanlı bir zaferle yardım eder. Ve sevgililer sevgilisi... (Letüftehanne’l Kostantıniyye. Ve Le Ni’mel Emrü Zalike’l Emr Ve Le Ni’mel
 Ceyşü Zalike’l Ceyş) Kostantiniye bir gün fetih olunacaktır, onu fetheden komutan ne güzel komutan, onu fetheden ordu ne güzel ordu.
Fethin 562. yıl dönümü mübarek olsun. Allah o fetheden komutandan, onu fetheden ordudan razı olsun.
Ya Rabbi, sen bu aziz şehri koru. Bu aziz şehrin minarelerini ezansız bırakma ya Rabbi. Bu aziz şehrin mihraplarını secdesiz bırakma ya Rabbi. Ya Rabbi, bu şehrin güzel camilerini cemaatsiz bırakma.
Değerli Kardeşlerim,
Bugün fethin 562. yıl dönümünü farklı kutluyoruz, istedik ki çok farklı bir kutlama olsun.
Sevgili Kardeşlerim,
Bu şehri ezanla, namazla buluşturan Fatih Sultan Mehmet Han’dır. Bu şehri Müslümanlıkla buluşturan dili dualı, alnı secdeli, yüreği imanlı Fatih’in ordusudur. Biz Fatih Sultan Mehmet Han’dan razıyız ya Rabbi. O muazzez neferlerden, o aziz şehitlerden sen
 de razı ol ya Rabbi. O güzel ordudan sen de razı ol Allah’ım. Çağ kapatıp çağ açan, köhne ve karanlık bir devri medeniyet ışığıyla buluşturan Sultan Fatih’ten sen de razı ol ya Rabbi.
Kardeşlerim,
İstanbul her karışı sadece şehit kanlarıyla değil, şehit bedenleriyle de örülü bir şehirdir. İstanbul’un fethinde şehit olan askerler Fatih’in emri üzerine kanların aktığı yere defnedildiler, bugün Rumeli Hisar’ından Aksaray’a kadar tüm yollar, tüm sur dipleri,
 tüm ormanlar şehit bedenlerini misafir ediyor. İstanbul’un bugünkü semt isimlerinin pek çoğu şehrin fethinde görev alan komutanlardan geliyor, Kocamustafapaşa, Davutpaşa, Altunizade, Kuzguncuk, Bebek ve daha pek çok semt ismi fethin yadigarıdır. Bizi bu kahramanların
 hatırlarından ayrı koyma ya Rabbi. Burada, İstanbul’un fethinin 562. yıl dönümünde, İstanbul’un huzurunda ya Rabbi, bizi Fatih’ten nasipsiz bırakma.
Biz Rabbimizin huzurunda söz veriyoruz, bu şehre namahrem elinin uzanmasına asla izin vermeyeceğiz. Ezanlarımıza söz söyleyen dillere geçit vermeyeceğiz. Fatih’in ve sancağımızın yere düşmesine asla müsaade etmeyeceğiz. Şehitlerimizin, gazilerimizin ruhlarını
 asla muazzep etmeyeceğiz. Bu aşkla, bu inançla bu yolda inşallah yürümeye devam edeceğiz.
Bilesiniz ki, zulüm 1453’te başladı diyen, Pontus soykırımı, Ermeni soykırımı diyen hainlere göz yummayacağız. İstanbul’u ulu mabetlerde, kutsal emanetler başında kesintisiz Kur’an okunan bir şehir olmaktan çıkarmaya çalışanlara imkân tanımayacağız. İstanbul’un
 yüreğinde 562 yıldır yanan fetih ışığını söndürmek isteyenlere asla meydanı bırakmayacağız. Bu ülkeyi bölmek, bu milleti parçalamak için her yola başvuranlara yol vermeyeceğiz Söz veriyor musun İstanbul? Söz veriyor musun Türkiye? Şahit ol ya Rab, şahit ol
 ya Rab, şahit ol ya Rab.
Değerli Kardeşlerim,
Buradaki bu kardeşler topluluğu fethin ne olduğunu gayet iyi bilir, fethin ne olduğunu kavramak, daha iyi anlamak için şöyle bir kendi tarihimize, medeniyetimize dönüp bir bakmak mecburiyetindeyiz. Fetih nedir? Fetih, hicrettir, iki cihan Serverine, Hazreti
 Ebubekir sadakatiyle yoldaşlık etmektir. Fetih, Mekke’dir, Allah’ın yeryüzündeki evi olan Kabe’yi tüm putlardan temizlemektir. Fetih, Kudüs’tür, Hazreti Ömer’in Hristiyan’ıyla, Yahudi’siyle tüm inançlara saygı içinde ilk kıblemiz Mescid-i Aksa’ya İslam mührünü
 vurmasıdır. Fetih, Endülüs’tür, Kurtuba’sıyla, Granada’sıyla dünyanın en güzel mimarisini, edebiyatını, kültürünü inşa etmektir. Fetih, Semerkand’dır. Fetih, Buhara’dır, Orta Asya’nın bozkırlarında tarihin en büyük medeniyetlerinden birini kurmaktır. Fetih,
 Selahaddin Eyyubi’dir, uhuvvet içinde Kudüs’te yeniden İslam bayrağını dalgalandırmaktır. Fetih, Alparslan’dır, Anadolu’nun kapılarını Viyana önlerine kadar bu kutlu millete açmaktır. Fetih, Osman Gazi’dir, insanı yaşat ki devlet yaşasın diyen Şeyh Edebali’den
 alınan feyizle 3 kıta, 7 iklimi kaplayacak çınarı toprakla buluşturmaktır. Fetih, hazırlıktır, Sultan İkinci Murat’ın daha 12 yaşındaki oğlu İkinci Mehmet’e tahtı bırakmasıdır. Ve elbette fetih, Fatih Sultan Mehmet’tir, 21 yaşında bin yıllık Bizans’ı yıkıp
 dünyanın en gözde şehri İstanbul’la kucaklaşmaktır. Fatih İstanbul’u 1453’te fethetti, ama fetihler öncesi ve sonrasıyla hep devam etti, Yavuz Sultan Selim’le, Kanuni Sultan Süleyman’la, Dördüncü Murat’la, İkinci Abdülhamid’le fetihler hep devam etti. Fetih
 Çanakkale’dir, fetih Kut’ül Ammare’dir, en zor zamanlarda dahi tüm dünyaya meydan okuyabilme cesareti, azmi, dirayeti göstermektir.
Fetih, Kurtuluş Savaşımızdır, yokluk içinde, kıtlık içinde cihan imparatorluğunun küllerinden yeni bir devlet kurabilmektir. Fetih, 14 Mayıs 1950’dir, milletin iradesine sandıkta sahip çıkmasıdır. Fetih, 1994’tür.
Değerli kardeşlerim,
İstanbul’a, bu kutlu beldeye, Fatih’in mirasına hizmet etmektir fetih. Fetih, Türkiye’yi yeniden ayağa kaldırmaktır. 12 yıldan beri bu ülkenin, bu milleti makus talihini tersine çevirmek, bunun için mücadele etmektir fetih. Fetih, inşallah 7 Haziran’dır.
 Yeni Türkiye yolunda bu önemli dönüm noktasını birlik, beraberlik, kardeşlik içinde başarıyla geçmektir. Fetih, yeniden diriliş için, yeniden yükseliş için bir olmaktır, iri olmaktır, diri olmaktır, kardeş olmaktır ve hep birlikte Türkiye olmaktır.
Değerli Kardeşlerim,
Fethin ruhunu anlamak için, bu mübarek zaferin nasıl kazanıldığını iyi bilmek gerekiyor. Fatih Sultan Mehmet son hücum için hazırlıklarını yaptıktan sonra, 28 Mayıs akşamı tüm komutanlarını karargahında toplamıştı, burada 29 Mayıs’ta nihai hücumun yapılacağı
 müjdesini veren Fatih, onlara şöyle sesleniyordu: Ey benim paşalarım, beylerim, ağlarım, silah arkadaşlarım; adı bütün cihanda ün salmış İstanbul gibi bir şehri zapt edeceksiniz. İstanbul’un adı geçen yerlerde o şehri zapt eden kahramanlar olarak şan ve şerefle
 anılacaksınız. Devam ediyordu Fatih; bize daima pusular hazırlayan bu şehri fethettikten sonra emin yaşayabileceğiz, kapımızı açık bırakabileceğiz.
Fatih harbin 3 şeye bağlı olduğunu söylüyordu; yılmamak, namus, itaat. Ve fetih konuşmasını hücum emri verildikten sonra sizindir diyerek bitiriyordu.
Fetih ruhunu, fetih şuurunun nasıl olduğunu görüyorsunuz değil mi?  O geceye şahit olanlar İstanbul surları önlerindeki manzarayı şöyle anlatıyorlardı: Gece çöktüğü zaman Sultan’ın karargâhı bir ışık denizi kadar göz alıcıydı. Surların üstündeki kuşatılmışlar
 vadilerde meşalelerin tutuşmasını, boru ve davul seslerini titreşe titreşe seyrediyorlardı. Gece yarısı tüm ışıklar ve tüm sesler bir anda kesildi, bu sessizlik ve karanlık biraz önceki manzaradan çok daha korkunç tesir yaptı.
Kardeşlerim,
Şu anda biz oralara uzak bir yerde değiliz, işte o surlar burada,  o surların yanındayız şu anda. Ve gün ağarmadan ilk hücum emri verildi. Evet, bizlerin Fatih’in bu sözlerinden, fetih öncesindeki bu manzaradan çıkartacak çok dersimiz var. Bizim inancımız,
 elinden ve dilinden emin olunan insanların inancıdır. Bizim medeniyetimiz, kapısı da, gönlü de herkese açık olan insanların medeniyetidir. Ecdadımız güçlü olan yaşar, bu anlayışla değil, güçlü olan yaşatır anlayışıyla fethe sahip çıkmıştır; biz buyuz. Biz
 de bugüne kadar nasıl olduysa, bundan sonra da yaşatmak için güce talip olmayı sürdüreceğiz.
Bu ülkeyi yönetme sorumluluğunu üstlendiğimizde biz de aynı anlayışla hareket ettik. Darbecilerle bunun için mücadele ettik, cuntacılarla bunun için mücadele ettik, vesayetçilerle bunun için mücadele ettik. Yasakların Türkiye’sinden özgürlüklerin Türkiye’sine
 geçişi bu anlayışla başardık. Hatırlayın eski Türkiye’yi, bu ülkede insanlar inançlarından dolayı, kılıklarından, kıyafetlerinden, sakallarından, hanımlar başörtülerinden dolayı tahkir ediliyordu. Başörtülü anneler, sakallı babalar evlatlarının en mutlu günlerinde
 yanlarında olamıyordu, onları uzaktan gözyaşları içinde seyrediyordu. Bırakınız devlette çalışmayı, üniversitede okumayı, kamusal alan safsatasıyla insanlar sokakta dahi taciz edilir hale gelmişti. İşte ben o evlatların babasıyım, benim evlatlarım da sokulmadı
 okullara, onlar da aynı durumla karşı karşıya kaldı. Milletin sandıkta koyduğu irade, caddelerde tanklarla balans ayarına tabi tutuluyordu. Bu milletin kurumları olan imam hatiplerin, Kur’an kurslarının kapısına kilit vuruluyordu. Fatih’in kemiklerini sızlatan,
 şehitlerimizin aziz hatıralarını muazzep eden, fetih ruhunu tehdit eden bu zillet dönemini hamdolsun milletimizin desteğiyle sona erdirdik.
Şunu unutmayın değerli kardeşler: Fetih nasıl bitmeyen bir süreçse, buna karşı mücadele de bitmeyen bir süreçtir.
Bakınız, şair ne diyor gençler:
“Zafer seni uçuracak, uçuracaktır,
Fakat bil ki, iradende sarsıntı varsa,
Gönlünü bir lahza için korku sararsa,
Ya gözlerin kararırsa böyle uçuştan,
Veya biraz mest olursan, dalgılaşırsan,
Zafer seni birdenbire sırtından atar.”
İrademizde sarsıntı olmayacak, eğer irademizde sarsıntı olursa o zaman zafer bizi sırtından atıverir, çünkü değerli kardeşlerim, zafer korkakların işi değildir. Türkiye güçlü olmak zorunda, biz güçlü olacağız ki tüm kardeşlerimize, tüm dünyaya el uzatacağız.
 Veren elin alan elden hayırlı olduğu inancıyla ihtiyaç duyulan her yerde kardeşlerimizin yanında olacağız.
Sevgili kardeşlerim,
İkinci Abdülhamid sadece Açe’deki kardeşlerimize ulaşmakla kalmadı, aynı zamanda açlık içinde kıvranan İrlanda’ya da yardım gönderdi. Biz de bu anlayışla dünyanın her köşesinde yardım faaliyetleri sürdürüyoruz, nerede bir zulüm varsa ona karşı çıkıyoruz,
 nerede bir mağdur varsa onun yanında yer alıyoruz. Birleşmiş Milletler’de eğer dünya 5’ten büyüktür diyorsak, işte bunun için diyoruz. Suriye’de, Mısır’da, Filistin’de, Irak’ta, Libya’da işte bu anlayışla hareket ediyoruz. Kıbrıs’taki, Kırım’daki soydaşlarımıza,
 Balkanlar’daki kardeşlerimize bu hissiyatla el uzatıyoruz. Kosova’da bunun için bulunduk, Bosna Hersek’te bunun için bulunduk, Makedonya’da bunun için bulunduk ve bulunmaya devam edeceğiz. Türkiye Afrika’da işte bunun için var. Biz biliyoruz ki, asıl fetih
 gönüllerin fethidir. Bunun için Yunus Emre ne diyor: “Dostun evi gönüllerdir, gönüler yapmaya geldik.” Biz buyuz.
Değerli kardeşlerim,
Biz çalışırken, biz ilerlerken, biz mücadele ederken, karşımızdakiler de boş durmuyor, önümüzü kesmenin, istikametimizi değiştirmenin, hepsinden öte bu hesap içerisinde her fırsatı değerlendiriyorlar. Amerika’da bir New York Times diye paçavra var, bu gazete
 daha önce de defalarca yatığı gibi geçtiğimiz günlerde bizimle ilgili bir yazı yayınladı; neymiş, Türkiye’nin üzerinde karabulutlar varmış. Ülkemizde şu anda her türlü fitnenin başını çeken iki yayın organı üzerinden bizi eleştirmeye kalkmışlar. Bu gazete
 bugün bizim için söylediklerinin, yazdıklarının benzerlerini 1896 yılında da Sultan Abdülhamid için yazıyordu. Ne diyordu? Çekilmez adam, tarif edilmez derece kötü Türk diyordu, despot, mutlak diyordu. Bu gazete o gün Osmanlı Devleti’ne ve onun başındaki kişiye
 karşı kustuğu kini bugün Türkiye Cumhuriyeti Devleti’ne ve onu temsil eden şahsıma yöneltiyor.
Rahmetli Menderes ve rahmetli Özal için de benzer yayınlar yapmıştı, 27 Mayıs darbesinin ardından insanlar rejimi mutlulukla övüyor diye manşet atmıştı. Bu arada söyleyeyim, gazetenin sahipleri hep aynı aile, çizgide değişiklik yok, aynı aile.
Ermeni lobisine yakınlığıyla bilinen bu gazete son zamanlarda Pensilvanya ile de sıkı bir işbirliği içinde. Bakınız, Pensilvanya’nın kimlerle ilişki içerisinde olduğunu görüyor musunuz?
Geçenlerde söyledim, 99’da buradan kaçtı. Nereye gitti? Amerika’ya. Sen hoca efendi değil miydin ya, senin Amerika’da ne işin var? Mekke’ye gitseydin ya, Medine’ye gitseydin ya. Şimdi imamlar da kaçıyor, imamlar. Ya imam mihrabı terk eder mi? Ve hepsi gidiyor.
 Demiştik ya, inlerine gireceğiz ve giriyoruz. Çünkü bu da bir fetih, bu fethin olması lazım.
2001 yılında Irak’ta kitle imha silahları bulunduğu yalanının en baş savunucusu da bu gazeteydi. Demokrasi sicili bir hayli bozuk bu gazete Türkiye’de aynı yolda yürüyen medya gruplarıyla birlikte şahsıma karşı bir seferberlik ilan etti. Tabi biz bunların
 Davos’tan başlayıp Mavi Marmara’ya kadar uzanan asıl karın ağrılarının farkındayız, Abdülhamid’e düşmanlıklarının gerisindeki sebebi de gayet iyi biliyoruz.
Ama işte buradan, İstanbul’dan, Yenikapı’dan fetih kutlamalarından onlara sesleniyorum ve diyorum ki; bizi azla ilk kıblemizden vazgeçiremeyeceksiniz. Bizi asla kardeşlerimizin yanında yer almaktan geri bırakamayacaksınız. Bu ülkede son ezan susmadan, son
 bayrak inmeden, tüten son ocak sönmeden amacınıza ulaşamayacaksınız. Boşuna Pensilvanya’daki sizi çok seven kuklanız üzerinden mezar sizi bekliyor mesajları göndermeyin. Biz ona inanmış insanlarız. Boşuna İstanbul’un fethine gönülden bağlı olmayı kompleks
 diye, zillet diye aşağılamaya kalkmayın, biz sonuna kadar fethe, fetih ruhuna sahip çıkacağız. Biz şehitlerimizin emanetine sonuna kadar sahip çıkacağız.
Kardeşlerim, unutmayın:
“Şehitler tepesi boş değil,
Toprağını kahramanlar bekliyor.
Ve bir bayrak dalgalanmak için,
Rüzgar bekliyor.
Destanı öksüz, sükutu derin meçhul askerin,
Türbesi yakışmış bu kutlu tepeye.
Yattığı toprak belli,
Tuttuğu bayrak belli,
Kim demiş meçhul asker diye.”
Evet, bizim yattığımız toprak belli, tuttuğumuz bayrak belli. Bunun için Rabia’mız var, Rabia’mız. Biliyoruz değil mi Rabia’mızı? Nedir bizim Rabia’mız?
Tek millet, Türkü’yle, Kürt’üyle, Laz’ıyla, Çerkez’iyle, Gürcü’süyle, Abhaza’sıyla, Boşnak’ıyla, Arnavut’uyla, Roman’ıyla, velhasıl tek millet.
İki; tek bayrak. Bayrağımızın rengi şehidimizin kanı, hilal bağımsızlığımızın ifadesi, yıldız şehidimizin ta kendisi.
Bayrakları bayrak yapan üstündeki kandır, toprak eğer uğrunda ölen varsa vatandır. Tek vatan 780 bin kilometrekareyle. Vatanımızın üzerinde kimse operasyon düşünmesin, şunu bilsinler ki karşında kahraman ordumuzu bulurlar, emniyet gücümüzü bulurlar, hepsinden
 öte milletimizi bulurlar.
Çıkmışlar ne diyor? Aman ya Rabbim, Taksim Kabe’miz diyor. Bizim Kabe’miz belli, Mekke’de. Ondan sonra ne diyorlar? Diyanet’i kaldıracağız, din dersini kaldıracağız. Bu milletin yüzde 99’u Müslüman, Müslüman bir sokulduğu bir yerden bir daha sokulmaz ve
 bu toprakları bölmeye kimsenin gücü yetmez.
Dört, tek devlet. Devlet içinde devlet asla. Ulusal güvenliğimizi tehdide yeltenenler karşısında bilsinler Türkiye Cumhuriyeti Devleti’ni bulacaklardır. Pensilvanya, ne devleti ya? Haddini bil önce. Onun için şu anda bu inlere girdik, kovalıyoruz, kovalayacağız.
Değerli Kardeşlerim,
Biz bu ülkede bayrağımıza karşıt bayrak çıkaranların ne olduğunu çok iyi biliyoruz. Şimdi bazı aydınlar çıkmış, bunlar aydın değil, bunlar karalık, bunlar karanlık, bayrağımıza karşı bayrak çıkanların yanında yer alanlara ben aydın diyemem. Bu ülkede 15
 yaşındaki bir delikanlıyı 3’üncü kattan atmak suretiyle bıçaklayıp, üzerinden arabayla geçen o kişiler, 50 kişinin ölümüne neden olanlara biz sahip çıkanlara biz aydın diyemeyiz.
Değerli kardeşlerim,
Onun için biz yerimizi çok iyi belirledik. Milletimiz böyle durumlar için ne der biliyor musunuz? Gavurun ekmeğini yiyen gavurun kılıcını çalar; yeter artık bu millete kılıç çaldığınız. KPSS sorularını çaldılar, milletin zekatını, sadakasını, kurbanını çaldılar,
 himmet diyerek milletin çoluğunun çocuğunun rızkını çaldılar. Suriye’deki kardeşlerimize, değerli kardeşlerim, gönderdiğimiz yardımların önünü kesip onların hayatını çaldılar. Utanmadan, sıkılmadan Bayırbucak Türkmenlerine gönderilen yardımlarla ilgili spekülasyonlara
 girdiler. Bu casusluktur, bu ajanlıktır, bunun hesabını da verecekler. Düşün artık milletin yakasından. Kamikaze gibi saldırıp durduğunuz yer, bilesiniz ki, hani Yahya Kemal diyor ya, “galip et, çünkü bu son ordusunun İslam’ın” nidasıyla sıkı sıkıya sarıldığımız
 Türkiye’dir. Bu vatan, toprağın kara bağrında sıra dağlar gibi duranlarındır, bunu bilesiniz.
Kardeşlerim,
Yolumuza inançla, karalılıkla devam ediyoruz, devam edeceğiz ve asla bunlara böyle bir tavizi vermeyeceğiz. Milletimize bağlı olduğumuz derin aşkla, sevgiyle 2023 hedeflerimiz doğrultusunda yürümeye devam edeceğiz.
Kardeşlerim,
Burada özellikle çok çok önemli olduğu için, sevgili Peygamberimizin Veda Hutbesi’nden sizlere seslenmek istiyorum: “Ey insanlar, Rabbiniz birdir, babanız da bir­dir, hepiniz Adem'in çocuklarısınız, Adem ise toprak­tandır. Arap’ın Arap olmayana, Arap olmayanın
 da Arap üzerine üstünlüğü yoktur. Kırmızı tenlinin siyah üzerine, siyahın da kırmızı tenli üzerine bir üstünlüğü yoktur. Üstünlük ancak takvada Allah’tan korkmaktadır.” Adalet de, merhamet de, sevgi de, kurtuluş burada ifade ediliyor.
İnşallah 2053, tüm insanların kendi inançları, kendi kültürleri, kendi coğrafyaları içinde bu anlayışla huzurlu şekilde yaşayacakları bir dönem müjdesi olacaktır. 1453 İstanbul’la birlikte bir medeniyet fethiydi, inşallah 2053 de tüm insanlığın hayrına,
 tüm insanlığın faydasına kutlu bir medeniyetin kapılarının yeniden açılışına şahitlik edecektir.
Şimdi gençler, 2053’ün Türkiye’sini inşa edecek olan, 2053 Türkiye’sinde hayallerimizi gerçeğe dönüştürecek olan sizlersiniz, göreviniz büyük, ağır. Fatih, İstanbul’u fethinde 21 yaşındaydı, ama Fatih olarak İstanbul’un kapılarından içeri giren o delikanlı,
 kendi anadiliyle birlikte Arapçayı, Farsçayı, Latinceyi, Grekçeyi, İbraniceyi de biliyordu. İstanbul’un surlarını döven topları bizzat o tasarlamıştı, fetih planını bizzat yapmıştı. Bölgesindeki dengeleri, diplomasinin inceliklerini çok iyi biliyordu, ordusuna
 bizzat kumanda etmişti. 1453’teki fethi kendini işte böylesine iyi yetiştirmiş bir kumandan gerçekleştirmişti. 2053’ün Türkiye’sini kurmaya memur ve talip olan sizler de kendinizi çok iyi yetiştirmek zorundasınız. Biz size bu anlayışla bu altyapıyı kurmak
 için var gücümüzle çalıştık, çalışmaya devam edeceğiz.
Ecdadımız Fatih İstanbul’u fethetmeden önce Boğazkesen Hisar’ını, Rumeli Hisar’ını inşa etmişti, işte biz de bugün, az önce Başbakanımızın ifade ettiği gibi, yeni havalimanıyla, Boğaz’a üçüncü köprüyle, Avrasya Tüneli’yle, İzmit Körfez geçişiyle, hızlı treniyle,
 metrolarıyla 2053’ün hazırlıklarını yapıyoruz. Ecdadımız Fatih gemileri karadan yürütmüştü, biz de Marmaray’la Boğaz’ın altından raylı sistemleri yürüttük. Eğitimde, sağlıkta, ulaştırmada, her alanda Türkiye’yi fetih ruhuna yakışır hizmetlerle kavuşturduk.
Asıl fethin gönüllerin fethi olduğu inancıyla 81 vilayetimizin, 78 milyon insanımızı, coğrafyamızdaki tüm kardeşlerimizi kucaklamanın çabası içinde olduk. 2023 hedeflerimizle 2053 vizyonumuzun temellerini attık. Eksiklerimiz elbette vardır, ama gayretlerimiz
 ve samimiyetimizde en küçük bir gerileme yoktur.
Sizlerden her birinizin kendini Fatih gibi yetiştirmesini, fetih şuuruyla geleceğe hazırlamasını bekliyorum. Hazreti Hamza gibi yüreği, Hazreti Ömer gibi adalet duygusu, Hazreti Yusuf gibi edebi, Hazreti Ali gibi cesareti, Fatih gibi dirayeti olan bir gençlik
 olmalısınız. Sadece rükuda eğilen, sadece secdede alnı yere gelen bir gençlik olmalısınız. Düşünen, akleden, mücadele eden bir gençlik olmalısınız. Köklerinizi Ahmet Yesevi’nin hikmetlerinde, Yunus’un, Mevlana’nın, Hacı Bayram-ı Veli’nin, Hacı Bektaş-ı Veli’nin
 öğütlerinde aramalısınız. Sevgili gençler, biz sizde bu ruhu, bu dinamizmi görüyorum.
Biz yazarımız ne diyor biliyor musunuz? “Alında Fatih İstanbul’u Mimar Sinan Süleymaniye’yi inşa etsin diye fethetti” diyor. Köklerinizi işte buradaki incelikte aramalısınız. Asıl büyük fethin medeniyetle, ilimle, irfanla, kültürle yapılan fetih olduğunu
 asla unutmamalısınız. Mehmet Akif Ersoy’un Asım’ın neslinde hayal ettiği gibi, bilgili, erdemli, çalışan bir gençlik olmasınız.
Şimdi ben diyorum ki, gelin hep beraber şunu unutmayalım, merhum Arif Nihat Asya ne diyor:
“Bu kitaplar Fatih’tir, Selim’dir, Süleyman’dır.
Şu mihrap Sinanüddin, şu minare Sinan’dır.
Haydi artık uyuyan destanını uyandır.
Bilmem, neden gündelik işlerle telaştasın,
Kızım, sen de Fatih’ler doğuracak yaştasın.
Delikanlım, işaret aldığın gün atandan,
Yürüyeceksin, millet yürüyecek arkandan,
Sana selam getirdim Ulubatlı Hasan’dan.
Sen ki burçlara bayrak olacak kumaştasın,
Fatih’in İstanbul’u fethettiği yaştasın.
Bırak, bozuk saatler yalan yanlış işlesin.
Çelebiler çekilip haremlerde kışlasın,
Yürü aslanım, fetih hazırlığı başlasın.
Yürü, hâlâ ne diye oyunda, oynaştasın,
Fatih'in İstanbul'u fethettiği yaştasın.”
İstanbul’un fethinin 562. yıl dönümünü bir kez daha sizler ve tüm milletimiz için kutlu olsun diyorum.
Buraya, Yenikapı’ya geldiğiniz, fetih programına iştirak ettiğiniz, Fatih hatırasını yad ettiğiniz, gazilerimizin, şehitlerimizin ruhlarını abad ettiğiniz için her birinize ayrı ayrı şükranlarımı sunuyorum.
Bu muhteşem fetih programının düzenlenmesinde emeği geçen başta Sayın Başbakanımız, Valimiz, Büyükşehir Belediye Başkanımız olmak üzere, Türk Silahlı Kuvvetleri Mehteran Birliğimizi, Türk Hava Kuvvetleri Türk Yıldızlarımızı, diğer gösterileri hazırlayan
 ekiplerimizi tebrik ediyorum.
Allah yüreğimizden fetih coşkusunu eksik etmesin diyorum, hepinize sevgilerimi, saygılarımı sunuyorum.
Sağ olun, var olun, Allah’a emanet olun.
",2023-06-07,"No party could reach the majority to form a government. For the first time since its establishment, the AK Party failed to gain a majority in the Parliament. ",before
Van’da Toplu Açılış Töreninde Yaptıkları Konuşma,2015-05-14,"



Sevgili Vanlılar,
Değerli Kardeşlerim;
Sizleri en kalbi duygularımla sevgiyle, muhabbetle selamlıyorum. Van’ın tüm ilçelerindeki, tüm mahallelerindeki, tüm köylerindeki kardeşlerime buradan selamlarımı gönderiyorum. Van, bizi yine hasretle bağrına bastı, sizlere teşekkür
 ediyorum.
Bu ziyaretimiz vesilesiyle Van’da yapımı tamamlanan toplam yatırım bedeli 1 katrilyon 412 trilyon lira olan 80 eserin toplu açılışını yapıyoruz.
Kardeşlerim,
2013 yılı Ekim ayında yine Van’a gelmiş, yatırım bedeli 1,5 katrilyon lira olan yatırımların toplu açılışını gerçekleştirmiştim. Gördüğünüz gibi Van’a hizmetleri 1,5 katrilyonluk bölümler halinde kazandırdık, kazandırıyoruz.
Geçtiğimiz 12 yılda Van’a yaptığımız toplam yatırım ne biliyor musunuz? Tam 17,5 katrilyon lira. Doğu ve Güneydoğu bölgelerimize 12 yılda yaptığımız toplam yatırım ne biliyor musunuz? Bu yılın fiyatlarıyla 260 katrilyon lira, yani
 yaklaşık 100 milyar dolar. Ülkemizde Doğu ve Güneydoğu Bölgelerimizin adı yıllarca ihmalle, geri kalmışlıkla, yoklukla, yoksullukla anıldı. Bugün Van’ın yollarının diğer bölgelerin yollarından eksiği var mı? Bugün Van’daki okulların, üniversitelerin diğer
 bölgelerdeki okullardan kalır yanı var mı? Bugün Van’daki hastanelerin, hizmetlerin diğer bölgelerdeki hizmetlerden geri kalır tarafı var mı? Artık herhangi bir kalp ameliyatı için kalkıp da Ankara’ya, İstanbul’a gitmeye gerek var mı? Nereden nereye. Bunlar
 bizimle geldi, bunlar bizimle oldu. Van’daki toplu konutlarımızın diğer bölgelerden fazlası var eksiği yok. İşte Erciş’teki toplu konutlara bakın, denize nazır, Van Gölü değil biliyorsunuz Van denizi, denize nazır. Edremit’tekilere bakın, denize nazır. Bunları
 biz yaptık biz. Niye? Benim Van’daki Kürt kardeşlerimi biz Türk’ten, Zaza’dan, Arap’tan, Laz’dan, Gürcü’den, Abhaza’dan ayırt etmedik. Yaratılanı Yaratan’dan ötürü sevdik. Ve bu yatırımları bu şekilde yürüttük. Ne diyordum ben size? Batıda ne varsa doğuda
 da o olacak diyordum. Bunlar oldu mu? Oldu, bundan sonra da olacak. Buna rağmen eğer bugün Van arzu ettiğimiz yerde değilse, inanın bunun sebebi biz değiliz. Ne demek istediğimi anlıyorsunuz değil mi? Siz bunun sorumlularını gayet iyi biliyorsunuz. Bu seçimlerde
 Van geleceğine sahip çıkıyor mu? Bu seçimlerde Van tercihini hizmetten yana yapıyor mu? Ama o Pensilvanya hizmeti değil ha, bunları birbirine karıştırmayalım.
Allah birliğimizi, beraberliğimizi, uhuvvetimizi daim kılsın diyorum. Coşkunuz için, sevginiz için şükranlarımı sunuyorum.
Değerli kardeşlerim;
Bugün burada toplu açılış töreniyle eğitimde lise, ortaokul, ilkokul, pansiyon ve diğer birimlerden oluşan tam 41 ayrı eserin resmen açılışını yapıyoruz, bunların arasında Mehmet Akif Ersoy Lisesi, Anadolu Öğretmen Lisesi, Akdamar
 Anadolu Lisesi, Ayhan Şahenk Otistik Çocuklar Eğitim Merkezi, çeşitli Anadolu liseleri, ya eskiden Anadolu lisesi mi vardı? Eskiden fen lisesi mi vardı? Eskiden engellilere yönelik okullar mı vardı? 200’er öğrenci kapasiteli 6 ayrı pansiyon var. Üniversitemiz
 teknokentten altyapı çalışmalarına kadar 9 farklı projeyi 22 trilyon liralık bir yatırımla hayata geçirdi.
Gençlik ve Spor Bakanlığımız Erciş’te 12 Dev Adam Spor Salonunun inşaatını bitirdi. Kültür ve Turizm Bakanlığımız Van Kalesi restorasyonu, Akdamar Kilisesi çevre düzenlemesi, Abdülhakim Arvasi Camii restorasyonu, Faki Teyran evi
 restorasyonunu tamamladı. Biliyorsunuz Faki Teyran’ın Kürtçe olarak yazdığı Divanı Kültür ve Turizm Bakanlığımız tarafından iki cilt halinde yayınlanmıştı. Ve ben bunu sizlere takdim etmiştim yine bu meydanda. Şimdi de Faki Teyran’ın evinin restorasyonunu
 yaparak hem Van’ın, hem ülkemizin bu önemli değerinin hatırasına sahip çıkıyoruz. Tüm bu eserlerin resmi açılışlarını da bugün burada gerçekleştiriyoruz.
Bitmedi, sağlıkta Ağız ve Diş Sağlığı Merkezi ile İl Sağlık Müdürlüğümüzün hizmet binası tamamlandı. Kalkınma Bakanlığımız Fuar Merkezi ve Urartu Müzesi’nin inşaatını 84 trilyon liralık bir yatırımla bitirdi. AFAD toplu konutlarımızın
 bulunduğu bölgelerde 15 ayrı çevre düzenlemesi, 23 ayrı enerji nakil hattı ve içme suyu ile çeşitli altyapı projelerini 81 trilyon liralık bir yatırımla tamamladı. Şimdi Erciş’i şöyle bir göreyim. Erciş Adalet Sarayı’nın inşaatı bitti mi? Tüm bu hizmetlerin
 resmi açılışlarını bugün gerçekleştirmiş oluyoruz.
Şimdi soruyorum kardeşlerim, Van, ekranları başında bizi izleyenler sizlere sesleniyorum; Van’da 2002 yılında ne kadar bölünmüş yol vardı biliyor musunuz? 36 kilometre. Ne kadar zamanda yapıldı? 79 senede. Biz 12 yılda Van’a ne
 kadar bölünmüş yol kazandırdık? 475 kilometre.
Şimdi soruyorum; Ey benim Kürt Kardeşim, sen hizmete mi oy vereceksin, yoksa musluklardan kan akıtanlara mı oy vereceksin? Bakın billboardlarda, duraklarda musluklardan kan akıyordu, fakat eleştiriler başlayınca şimdi bugün baktım
 ki musluklardan akan suyun rengi değişmiş. Ah benim Kürt kardeşim, canım kardeşim; biz size sevdalıyız, ama siz bizi anlamakta zorlanıyorsunuz. Ben bu alandaki kardeşlerimi tenzih ederim, ama bunu anlatmanız lazım. Çünkü değerli kardeşlerim, 7 Haziran bir
 kırılma noktasıdır. 7 Haziran’da terörü arkasına alanlar mı kazanacak, yoksa bu millete sevdalı olanlar mı kazanacak, bu bakımdan çok önemli.
Bakın yapımları tümüyle biten 6 ayrı bölünmüş yol projesinin de açılışını yapıyoruz. Biz, legal görünümlü illegal örgütlerin de liderlerinin karşısında eğilenlerden değiliz. Bizde ubudiyet sadece Allah’adır. Kula kulluk yok bizde,
 sadece Allah’a kulluk var.
Kardeşlerim,
İçişleri Bakanlığımız Muradiye, Erciş, Tuşba ve Edremit ilçelerimize yeni Emniyet Müdürlüğü hizmet binaları inşa etti. Van Tapu Müdürlüğüne yeni bina yapıldı. Enerji ve Tabii Kaynaklar Bakanlığımız Ağrı-Van enerji iletim hattını
 inşa etti. Orman ve Su İşleri Bakanlığımız 13 adet dere ıslahı, 3 adet taşkın koruma projesini hayata geçirdi. Şu anda Van Belediyesi Van’a su vermiyordu su, su. Başbakanlığım döneminde DSİ’ye, Veysel Bey’e talimat verdim ve Van’ın su sorununu biz çözdük,
 biz. Aslında bu Belediyenin göreviydi, ama yapmadılar. Ama burada benim vatandaşım yaşıyordu, onların bu sorununu da biz çözdük.
Kardeşlerim,
Tüm bu eserlerin Van’ımıza, Vanlı kardeşlerime, ülkemize hayırlı olmasını diliyorum. Bu yatırımların hayata geçirilmesini sağlayan Hükümetimize, bakanlarımıza, ilgili kurumlarımıza, yüklenici firmalara şahsım, milletim adına teşekkür
 ediyorum.
Bu vesileyle 2011 depreminde kaybettiğimiz tüm kardeşlerimize bir kez daha Allah’tan rahmet diliyor, yakınlarına sabrı cemil niyaz ediyorum.
İşte depremde biz buraya geldik gece dolaşıyoruz Erciş, Van, bakıyorum ki ortada Belediye yok, yok. Onların iş makineleri yok, kayıp. Değerli kardeşlerim, ama Ankara durmadı, bütün imkânlarıyla seferber oldu. Ve biz depremin ardından
 ne dedik? En kısa sürede Van’ı daha güzel hale getireceğiz dedik, getirdik mi?  İlçelerimizi getirdik mi? Şu anda benim Vanlı Kürt kardeşlerim o kısa sürede Van dışına gönderilmişlerdi ve tekrar şimdi açılan evlere döndüler. Söz verdiğimiz her şeyi hamdolsun
 yaptık. Kayıplarımızı geri getiremeyiz, ama deprem sırasında şehirde oluşan yıkımı tümüyle telafi ettiğimize inanıyorum. Van artık geleceğine daha bir umutla, daha bir güvenle bakıyor. İnşallah el birliği içinde Van’ı 2023 Türkiye’sinin bölgesinde parlayan
 yıldızı haline getireceğiz. Bundan sonra artık bu hedefe ulaşmak için çalışacağız.
Değerli Kardeşlerim,
Biraz önce de ifade ettiğim gibi, Van’a son gelişimde Kültür ve Turizm Bakanlığımızca basılan Faki Teyran’ın Divan kitabını göstermiştim. Bu yayını Türkiye’de artık ret, inkar, asimilasyon politikalarının geride kaldığının bir
 örneği olarak sizlerle paylaşmıştım.
Ben partimizi kurduğum zaman buralara gelip dolaştığımda buralardaki kanaat önderleri benden ne istiyordu biliyor musunuz? Diyorlardı ki; “Sayın Başkan, bu Olağanüstü Hali kaldırın bize yeter” diyorlardı. Ve biz Güneydoğu’da, Doğu’da
 süratle, o zaman Abdullah Bey Başbakandı, bir ay içerisinde olağanüstü hali kaldırdık. Sözümüzde durduk. Ama bitmedi ve biz ondan sonra bölgenin ihtiyaçları, altyapı, üstyapı neyse bunlara başladık.
Bakın bugün ben sizlere Kur’an-ı Kerim’in Kürtçe mealini gösteriyorum. Daha önce Batman, Diyarbakır, Siirt ve Mardin’de de bunun sevincini oradaki kardeşlerimle paylaşmıştım. Allah emeği geçenlerden başta Diyanet İşleri Başkanımız
 olmak üzere razı olsun. Tabii birileri benim Kur’an’ın Kürtçe mealini sizlerle paylaşmamdan rahatsız oldular. Hatta terör destekli olan partinin Eşbaşkanı da dedi ki; bu aslında Diyanet İşleri Başkanlığı’na ait değil, bu bir özel vakfın hazırladığı Kur’an
 Kürtçe mealidir. Bir başkasında da dedi ki; bu 1 tane olarak basıldı ve Cumhurbaşkanı’na gönderildi. Hemen ertesi gün Diyanet İşleri Başkanlığı cevabını verdi. Dedi ki; biz şu anda ilk etapta 10 bin Kürtçe Kur’an meali bastırdık ve bunu bölgeye gönderdik,
 gönderiyoruz dedi.
Kardeşlerim,
Onların rahatsızlığının aslında bizatihi Kur’an’ın kendisinden kaynaklandığını biliyorum. Zaten kendileri de bunu açıkça söylüyor. Ne diyorlar? Okullardan zorunlu din dersi kaldırılsın, diyorlar mı? Niye kaldırılsın, niye rahatsız
 oluyorsun? Zorunlu din dersi Anayasanın amir hükmü olarak var. Nasıl var? Din kültürü ve ahlak dersi olarak var, var değil mi? Ha biz ayrıca bunun yanında seçmeli olarak koyduk mu? İster o, ister o, rahatsız olma. Ve bu adımları atıyoruz, niye?
Kardeşlerim,
Bakın şu çok önemli: İmansız olan bir milletin batması haktır, sen sahip olursan bu millet batmayacaktır. Şimdi kendilerine yeni Kâbe’ler arayanları Kur’an elbette rahatsız eder. Bunların da kimler olduğunu biliyorsunuz. Benim
 Kürt kardeşlerim dinine sadıktır, dinine sahiptir. Öyleyse Zerdüştlük dinini kendilerine din edinen yöneticilere gerekli cevabı verecektir diye düşünüyorum. Dağlarda mağaraların içerisinde verdikleri ders bu. Nitekim işte Diyarbakır’da bir tane sözde müftü
 ne dedi; eğer benim partimin dini Zerdüştlük olsa ben yine oradan aday olurum dedi. Bu, sözde müftü. Şu hale bak ya, nerelerden nerelere geldik.
Kardeşlerim,
Hatırlayın; tek parti CHP’si kendisine neyi seçmişti biliyor musunuz? Kâbe Arap’ın olsun, bize Çankaya yeter diyorlardı. Bunların bunlardan farkı var mı? Al birini vur öbürüne. Şimdi bölücü örgütün güdümündeki parti de kendi Kâbe’si
 olarak Taksim’de karar kıldı. Biz milletimizle Kâbe’mize de, Kur’an’ımıza da sahip çıkmayı sürdüreceğiz. Benim Vanlı kardeşimin Kâbe’si bellidir, öyle mi? Şöyle bir göreyim ellerinizi, öyle mi? Eyvallah. Marjinallere, her türlü aşırılıklara, her türlü sapkınlık
 içinde olanlara verdikleri değeri Kâbe’ye vermeyenlere bu millet asla itibar etmeyecektir. Siyasette pusulayı şaşırmışlardı, şimdi de kıbleleri yok, kıblelerini şaşırdılar. Allah şaşırtmasın. Bir defa bu yola girdi mi, nerede duracağınızı artık Allah bilir.
 Görüyorsunuz, seçimde proje diye bula bula Diyanet’i kapatmayı bulmuşlar. Diyanet’le ne alıp veremediğin var? İstiyorlar ki Diyanet kapansın, camiler, cemaat sahipsiz kalsın; dertleri o. Bunu bir zamanlar CHP yaptı değil mi? CHP camileri kapattı mı? Sattı
 mı? Buraları ahırlara çevirdi mi? Tüm bunları yaptı. Şimdi işte terör destekli olan Parti’nin de derdi bu. Benim Vanlı kardeşim buna izin verir mi? Diyanet’le birlikte şimdi imam hatiplere de göz dikmişler. Biraz önce detaylarına girmedim. Ama bugün açılışını
 yaptığımız eğitim kurumları arasında imam hatip kız pansiyonu var. 3 Nisan İmam Hatip Ortaokulu var, Van Gölü İmam Hatip Ortaokulu var. Biz imam hatip açıyoruz, onlar milletin karşısına bu okulları kapatacağız diyerek çıkıyorlar. Bunu açıkça söylemiyorlar,
 ne diyorlar? Eğitimdeki 4+4+4 uygulamasına son verilecek. Ana Muhalefet Partisi ne diyor? 1+8+4 sistemine geçilecek diyor. Sevsinler sizi. Bu formülü daha önce de uydurdular. Ve imam hatiplerin orta kısımlarını kapattılar. Bunu bilenleriniz var, bilmeyenleriniz
 var. Öğrenci sayısı neydi o zamanlar imam hatiplerde biliyor musunuz? 600 binin üzerindeydi. Tabii orta kısımlar kapatılınca sayı yavaş yavaş 60 bine kadar indi.
Değerli Kardeşlerim,
Milletim artık bu şifrelerin ne anlama geldiğini biliyor. Geldik, orta kısımları da açtık mı? Katsayıları kaldırdık mı? Kotayı kaldırdık mı? İmam hatipler ve meslek liseleri tüm üniversitelere girebilir dedik mi? Şimdi sayı nereye
 yükseldi? Evet 60 binden 1 milyona yükseldi, 1 milyona. Ama ben de şimdi sizlerden bir şey istiyorum; çok çalışacaksınız, gayret edeceksiniz ve inanıyorum ki üniversitelerden başarılı bir şekilde de mezun olacaksınız.
Vanlı Kardeşlerim;
Dün Arnavutluk’taydım, belki izlediniz televizyonlarda. Arnavutluk’ta Namazgâh Camiinin temelini attık, Başkent Tiran’ın tam merkezinde. Muhteşem bir yer. Meğerse 130 yıl önce orası yine bir namazgah mescidiymiş. Tarih yeniden
 canlanıyor. Muhteşem bir mimariyle güzel bir eser inşallah 2 yıl sonra orada ayağa kalkacak. Ve oradan…  Biz sizlerle gurur duyuyoruz, biz sizlerle gurur duyuyoruz. Sizin varlığınız bize güç katıyor güç.
Kardeşlerim,
TİKA Preze’de tarihi bir kalenin içerisinde…  Sağ olasınız, sağ olasınız. Ve Preze Kalesinin içerisinde yıkılmış olan mescidi TİKA yaptı, onun açılışına gittik. Çok duygulu bir tabloydu. 5 binin üzerinde katılım vardı, ta Kosova’dan…
 Kardeşlerim, bütün Balkanlar’dan gençler gelmişti. Ve İşkodra İmam Hatip’ten de gelmişlerdi. Orada genç kızlarımız bize güzel bir tablo sundular ve genç bir kızımız da gerçekten bizi duygulandıran hakikaten sessiz çığlığı orada seslendirdi.
Şimdi ben Rabbime hamd ediyorum; Yarabbi, bu nesil nerelerde ne şekilde yetişiyor.
Şimdi soruyorum; Van, Diyanet’in kaldırılmasına izin verir mi? Öyleyse 7 Haziran önemli değil mi? Gereği yapılmalı değil mi? Ve burada Diyanet İşleri Başkanımıza saldırıyorlar. Terörün desteğindeki parti de saldırıyor, paralel
 yapı da saldırıyor, el ele vermişler, Ana Muhalefet saldırıyor, bunlarda saygı-maygı diye bir şey yok. Ve çok enteresan, çok enteresan, ne diyorlar? O Mercedes, bunların yapacağı işlerin kaynağıymış ve bir de bedel koyuyorlar. Değerli kardeşlerim, neymiş?
 Değeri 1 milyon, eski rakamla 1 trilyon. Böyle bir şey yok. Dün Arnavutluk seyahatimde Diyanet İşleri Başkanımızla beraberdik, Allah aşkına nedir bunun fiyatı dedim. Söyledi, 330 bin lira. Şimdi bu iftirayı atanların çoğunun altında Mercedes var. Türkiye’de
 bizim koskoca Diyanet İşleri Başkanlığımızda makama tahsisli bir Mercedes araç olmasından daha doğal, daha tabii ne olabilir? Ve Sayın Diyanet İşleri Başkanımıza, ailesine edepsizce, ahlaksızca saldıranlara gereken dersi vermeye hep birlikte hazır mıyız? Bu
 makamlara biz sahip çıkacağız, sahip çıkmamız lazım.
Değerli Kardeşlerim;
Eğer dini kanaat önderleri bu noktada korunmayacak olursa, bilesiniz ki bu aynen tespihin ucundaki imame gibidir, o imame koptuğu zaman tespih nasıl dağılırsa, evet önümüzdeki önderler, onlar yok olduğu zaman aynen dağılırız. Buna
 fırsat vermeyeceğiz, buna hazır mıyız? Sağ olun.
Van, imam hatiplerin kapatılmasına izin verir mi? Biz de bunu söylüyoruz zaten. Bu millet Ali’siz Alevilik fitnesini çıkartanları aday gösterenlere hak ettiği cevabı da verecektir, buna inanıyorum. İşte terör örgütünün desteklediği
 bu siyasi partide de ne yazık ki Ali’siz Aleviliğin önde olanların da bir tane var. Ben Aleviliği öyle tanımadım. Hazreti Ali’yi sevenler olarak tanıdım. Ve Alevilik Hazreti Ali’yi sevmekse ben Aleviyim, ben Aleviyim. Ama bunların böyle bir derdi yok. Darbecileri
 cennetlik ilan ederken, ülkesi için gece-gündüz çalışanları ağızlarını köpürterek beddua edenlere milletimiz hak ettiği cevabı verecektir, öyle mi? Buna var mıyız?
Değerli Kardeşlerim,
10 Ağustos 2014 tarihinde yapılan Cumhurbaşkanlığı seçimi için aday olurken milletime bir söz vermiştim, demiştim ki ben farklı bir Cumhurbaşkanı olacağım. Açıkça tarafsız değil milletin tarafında olan bir Cumhurbaşkanı olacağım
 demiştim. Şimdi Türkiye yeni bir seçimin arifesinde. Dikkat ederseniz, ben de Türkiye’yi dolaşıyor, toplu açılış törenleri vesilesiyle milletimle buluşuyor, kucaklaşıyorum. Yarın da Kırıkkale’de olacağım. Cumartesi günü değerli kardeşlerim İstanbul’da, Pazar
 günü Kayseri’de olacağım. Pazartesi inşallah Samsun, dolaşıyoruz. Yeni Türkiye vizyonumu, yeni anayasa ve başkanlık sistemi teklifimi milletime anlatıyor, bunun için destek istiyorum. Herhangi bir parti ismi zikretmeden seçimden sonra bu vizyonu hayata geçirmek
 üzere diyorum ki; 400 milletvekili gerek. Kime istiyorum? Bu vizyonu kim hayata geçirecekse ona istiyorum. Milletimle yaptığım bu hasbihali yeni Anayasa çağrımı da tenkit ediyorlar. Durmadan muhalefetteki partiler Yüksek Seçim Kuruluna müracaat ediyorlar.
 Ne diyorlar söyleyeyim; bu Cumhurbaşkanı meydanlara çıkmasın diyorlar. Hele hele bu terör örgütü desteğinde olan parti var ya iki kere müracaat etti. İkisinde de ret cevabı aldı usanmadı, yine devam ediyor. Bunlar Anayasayı falan da bilmiyor, ya okuyun Anayasayı,
 böyle bir şey yok. Cumhurbaşkanının önünü kesemezsiniz, çıkar meydanlarda konuşur, yeter ki meydanlarda konuşulacak insan bulsun. Ben şu anda milletimle beraberim, Van’da da milletimle beraberim, Arnavutluk’taki dostlarla, soydaşlarla da beraberim. Önümüzdeki
 hafta Bosna Hersek’te olacağım, yine aynı şekilde. Hem ülkemizde, hem dünyada dolaşacağız. Niye? Evet, bu millete küçük olmak, küçük düşünmek yakışmaz. Bu milletin büyüklüğüne uygun olarak hareket edeceğiz. Biliyorsunuz yeni anayasa konusu benim ilk defa gündeme
 getirdiğim bir husus değil. Hatırlarsanız 2010 yılında kapsamlı bir Anayasa değişikliği yapmıştık. Bu değişiklik yeni Anayasa talebinin bir öncüsü, bir denemesi mahiyetindeydi. Çünkü biz temelleri 27 Mayıs darbesiyle atılan 12 Eylül’de de tahkim edilerek millete
 dayatılan bu darbe Anayasasının mutlaka değişmesini istiyoruz. Bu vesileyle bugün 14 Mayıs, anlamlı bir gün ve Yassıada’yı bundan önceki seçimlerde ben şöyle müjdelemiştim: Bu adayı özgürlük ve demokrasi adası yapacağız demiştim. Orada Yassıada ve Sivriada
 var. Bu iki adanın projesini yaptırmıştım,  o zaman Merkez Karar Yönetim Kurulu üyesi Hanım kardeşimiz Çiğdem Hanım bu projeyi ekibiyle yapmıştı. Ve bugün de Sayın Başbakanımız tüm aile kalanlarıyla, bunun yanında bakan, milletvekili arkadaşlarımızla bugün
 temeli attılar. Ve böylece kendilerine şahsım, milletim adına teşekkür ediyorum. Çünkü bu proje ulusal bir proje olmayacak, uluslararası bir proje olacak ve bu proje demokrasi nedir, özgürlük nedir, bunun haykırıldığı bir zeminin oluştuğu projedir.
Sevgili Kardeşlerim,
Yeni anayasayla şu veya bu vesayet kurumunun değil, bizzat milletimin yapmasını istiyorum. 2010 referandumunda geçtiğimiz yıl Cumhurbaşkanlığı seçiminde bize karşı biraraya gelen, hatırlayın, 14 siyasi parti vardı ve bugün bizi
 eleştirenlerin tümü biraraya gelmişlerdi. Sevgili kardeşlerim, biz 12 Eylül’ün kalıntılarını silmek için uğraşırken, onlar ısrarla 12 Eylül’ün mirasına sahip çıkmışlardır.
12 Eylül darbesini yapan şahıs geçtiğimiz günlerde öldü, cenazesinde gözlerimiz 2010 yılında darbecilerin mirasına sahip çıkanları aradı, ama göremedik. Mesele 12 Eylülün izini silmeye gelince karşımızda saf tutanlar 12 Eylül’ü
 yapanın cenazesine gelmemişlerdi. Ama biz biliyoruz ki, bunlar gönülleri ve zihinleriyle orada, hem de en öndeydiler.
12 Eylül zindanlarında en ağır işkenceleri görenleri temsil ettikleri iddiasında olanlar, 2010’da demokrasinin değil, darbecilerin yolundan gitmeyi tercih etmişlerdir. Çünkü bunların kendileri 12 Eylül darbesinin mamulü, böyle
 olduklarını her fırsatta da gösteriyorlar.
Bakınız, paralel yapının Pensilvanya’da bir elebaşı var, bu elebaşı ne diyor? Said-i Nursi Kürt olduğu için gidip ziyaret etmedim diyor, Kürt kardeşlerime olan kinini bu derece açıkça ifade ediyor. Bunlar ne yaptılar? Biz paralel
 yapıyla tüm gücümüzle mücadele ederken, Diyarbakır Büyükşehir Belediyesi’nin arka kapılarında bu yapıyla ittifaka girdiler, işbirliği anlaşması yaptılar. İstanbul’da geçmişten beri benim Kürt kardeşlerimi tahkir eden, tahrik eden, onlara her türlü eziyeti
 müstahak gören ne kadar vesayetçi varsa, onlarla al takke, ver külah işbirliği içine girdiler. Kürt kardeşlerime yapmadık eziyeti bırakmayan tek parti CHP’sinin bugünkü temsilcisi olan partiyle neredeyse genel merkezlerini birleştirecekler, o derece yakınlar.
 Kürt kardeşlerime yönelik ret ve inkar politikalarının en hararetli savunucusu olan partiyle meydanlarda aynı ağızla, aynı üslupla konuşuyorlar. Hepsi bir olmuşlar, işi gücü bırakmışlar şu anda değerli kardeşlerim, sadece iktidarı eleştiriyorlar ve yalan-yanlış
 her şey var. Siz millet için, milletin geleceği için ne diyorsunuz, onu söyleyin, bir proje üretin.
Ardından benimle uğraşıyorlar; ya benimle ne işiniz var? Ben yeni anayasa diyorum, var mı bu konuda bir düşünceniz, alternatif bir teklifiniz var mı; onu getirin. Ben başkanlık sistemi diyorum. Siz mevcut durumdan memnun olabilirsiniz,
 ama istikrar ve güven iklimini garanti altına almak için, Türkiye’nin yeni bir sisteme ihtiyacı olduğundan bihabersiniz. İnanın 5 tane koyun verin bunlara, kaybedip gelirler.
İşte muhalefet partilerinden bir tanesi, biliyorsunuz MHP, iktidarda değil miydi, koalisyon ortağı değil miydi? 3,5 yıl kaldı ya, bırakıp kaçtılar, erken seçime gittiler. Aynı şekilde Ana Muhalefetin yavrusu olan parti, o da iktidar
 ortağıydı, koalisyonu bozdular, erken seçime gittiler. Ve biz partimizi yeni kurmuştuk, 16 ayda tek başımıza iktidar olduk; fark bu.
Şimdi ne diyoruz? 2023 hedefleri diyoruz. İşte bu 2023 hedeflerine yeni bir idari yapıyla ancak gidiyoruz, onun için de büyük projeleri anlatıyorum. Benim anlattığım projelerde ne var? Marmaray var. Bunların var mı böyle bir projesi?
 Kaldı ki ben cek-cak’lı konuşmayacağım, bak 18 ay oldu Marmaray’ın açılışını yapalı, şu ana kadar Marmaray’dan kaç geçti biliyor musunuz? 73 milyon insan geçti.
Kardeşlerim,
Biz böyle hizmet verdik. Fakat bizim hizmet anlayışımızda başka güzellikler var. Biz bunu yaparken bize yapamazsınız dediler. Ama onlar bilmiyordu ki, kızlarımın söylediği şey var ya, biz dedemiz Fatih’ten ders aldık, o gemileri
 karadan yürüttü, biz de denizin altından metroyu yürüttük; özelliğimiz bu. Bu metrodan Türk’ü, Kürt’ü, Laz’ı, Çerkez’i, Arap’ı, Gürcü’sü, Boşnak’ı, Pomak’ı, Roman’ı, herkes geçiyor mu? Ayrım var mı? Başörtülüsü, başı açığı geçiyor mu? Geçmeyen birkaç kişi
 kaldı, onların da kimler olduğunu anlıyorsunuzdur? O da inadına biliyor musunuz? Geçersem acaba geçti derler, bundan endişe ediyor. Geç geç, bir şey demeyiz merak etme, çünkü biz bunu 78 milyon için yaptık.
Ve şimdi ikinci tüneli yapıyoruz yine denizin altından, çift katlı, önümüzdeki yıl açacağız, oradan da otomobiller geçecek, devam ediyor.
Ve iki tane köprümüz var, şimdi 3’üncüyü yapıyoruz ve bu 3’üncü köprü dünyanın en geniş köprüsü, 4 gidiş, 4 geliş, ortasından da hızlı tren geçiyor. İnşallah bu yılsonuna kadar fevkalade bir durum olmazsa yetişecek. Ve bunları
 yaparken bizim para-pul sorunumuz yok. Ama hani bazıları konuşuyor ya, şöyle vereceğim, böyle vereceğim. Hani kaynak? Yok.
Bunların biz hastane yönettiği dönemi de biliyoruz. 98’le ilgili SSK Genel Müdürlüğü yaptığı zaman, bu zatın nasıl hastaneleri yönettiğini biliyorsunuz değil mi? Bunların hepsi aynı, al birini vur öbürüne.
Şu anda terör örgütlü partinin yönettiği belediyelerin halini görüyorsunuz değil mi? İşte Van, şöyle arka sokaklara girdiğiniz zaman her şey ortada. Belediyecilik kardeşlerim, altyapıyla, üstyapıyla pırıl pırıl halkına hizmettir.
 Lafla peynir gemisi yürür mü?
12 Eylül’ün mirasına yapışarak demokrasiyi, hak ve özgürlükleri ileriye taşımak mümkün mü? Biz 2010’dan bu yana partileri kapatmak, yasaklamak için, darbecileri yargı önüne çıkarmak için mücadele ederken, bunlar bizim Mecliste
 karşımıza çıktı, Başbakanım ve 2010 anayasanı yapıyoruz değerli kardeşlerim, hepsini bir şey söyledim, dedim gelin, partilerin kapatılmasını engelleyelim, Ana Muhalefet, MHP, HDP Meclisi terk ettiler, terk ettiler. Şimdi de diyorlar ki, bunlar partilerin kapatılmasını
 engellemedi. Ya yalan söylemeyin, dürüst olun. Meclis kayıtlarında bunların hepsi var. Maalesef bizim içimizden de birkaç kişi sattı, onlar da o Meclisi terk ettiler, terk edince biz referandum sayısına ulaşamadık, eğer ulaşsaydık değerli kardeşlerim, şu anda
 partilerin kapatılması tarih olacaktık. Ne yaparlarsa yapsınlar yeni Türkiye’nin inşasına engel olamayacaklar.
Van, bölücü örgütün güdümündeki partiye de, paralel örgüte de, bunların arkasına takılıp giden Ana Muhalefete hak ettiği cevabı verecektir, ben buna inanıyorum.
Şimdi ben burada soruyorum, ey Van, yeni Türkiye’ye hazır mısın? Van, yeni anayasa istiyor mu? Van, başkanlık sistemini destekliyor mu? Van, geleceğine sahip çıkıyor mu? Allah sizden razı olsun.
Bir olacağız, iri olacağız, diri olacağız, kardeş olacağız, hep birlikte Türkiye olacağız; buna ihtiyacımız var. Allah birliğimizi, beraberliğimizi, uhuvvetimizi daim kılsın. Ankara Sanayi Odası
Kardeşlerim, tabi ki seçim daha bitmedi, ama seçimden umudunu kesenlerin bahaneleri şimdiden hazır. Ne diyorlar biliyor musunuz? 2011’de 400 milletvekili de alsak yeni anayasayı yaptırmayacaklarını söylüyorlardı, şimdi benzer şeyleri
 ifade ediyorlar. Oy istedikleri milleti suçluyorlar, eğer kendi istedikleri gibi bir sonuç çıkmazsa, milletin her şeye müstahak olduğunu söylüyorlar. Şimdiden adres olarak Meclisi değil de, sokağı gösteriyorlar. Siyasi parti sokakta ancak miting yapar, sokakları
 terörize etmenin, masum insanların evlerini, araçlarını, dükkanlarını ateşe vermeye çağırmanın siyasetle ne ilgisi olabilir? İnsanları sokağa davet edip, 50 kişinin ölümüne yol açan bunlar değil miydi?
Kuzey Irak Yönetimi ne diyor? Türkiye olmasaydı Kobani’nin kurtarılamayacağını söylüyor. Bunlar ne diyor? Bizi suçluyor.  Kardeşlerim, Kobani’de tüm bomba altında olan Kürt kardeşlerimizi biz Türkiye’ye aldık mı? Çadırlar, konteyner
 kentlere onları yerleştirdik mi?
Değerli Kardeşlerim,
Bunlar yalan söylüyor. Ve çok enteresan, bakınız gerek Özgür Suriye Ordusu, gerek Peşmergelerin topraklarımızdan Kobani’ye girmesine biz müsaade ettik, biz müsaade etmesek gidebilirler miydi? Hey HDP, sen kimsin ya? Bunu sen yönetmiyorsun
 ki, biz yönetiyoruz ya, biz müsaade ettik ve gittiler. Niye? Çünkü Kobani’de DEAŞ’a gerekli dersin verilmesi gerekiyordu.  DEAŞ terör örgütü de Türkiye’yi suçluyor, bölücü örgüt de Türkiye’yi suçluyor, demek ki ortak yanları var.
Yaptığı sokaklara inme çağrısı yüzünden ölen insanların kanı elindeyken, hala demokrasiden, özgürlükten, haktan bahsedenin vicdanı kurumuş demektir.
Değerli Kardeşlerim,
Biz her türlü sıkıntıyı, zorluğu, riski göze alıp çözüm süreciyle anaların gözlerindeki yaşı kurutmaya çalışıyoruz. Ama evlatları dağa kaçırılan benim Kürt analarım nasıl ağlatıldı biliyorsunuz değil mi? Günlerce, haftalarca, aylarca
 ağlatıldı mı? Kaçıranlar kim? Söylememe gerek var mı? Bunlara gerekli dersi vermek gerekiyor.
Kardeşlerim,
Bakın lütfen oyunuzu verirken sadece bir etnik düşünceyle vermeyin. Ve ben, benim Kürt kardeşlerimin temsilcisi olarak bunları kabul etmiyorum. Çünkü biz Şırnak’ta Şerafettin Elçi Havalimanı’nı bunların engellemelerine rağmen yaptık,
 Ağrı’daki havalimanını bunların engellemelerine rağmen yaptık, Kars’ı bunların engellemelerine rağmen yaptık, Iğdır’ı bunları engellemelerine rağmen yaptık. Şimdi Hakkari, 2 yıl tehirle inşallah önümüzdeki haftalarda onun açılışını yapacağız. Yine engellediler,
 makineleri yaktılar, müteahhitleri tehdit ettiler, ama buna rağmen hamdolsun bitiriyoruz, Hakkari’yi de açacağız. Şimdi Kürtleri biz mi seviyoruz, onlar mı seviyor? Onlara hizmeti biz mi götürüyoruz, onlar mı götürüyor? Bütün bunlar ortada.
Ben kardeşlerimi başlarını iki elinin arasına alıp düşünmeye sevk ediyorum. Oylarınızı yönlendirecek olan şey, lütfen korku olmasın. Ben tüm Vanlı kardeşlerimizi korkuyu korkutmaya davet ediyorum. Oy hepimizin namusudur, şerefidir,
 namusumuza, şerefimize sahip çıkalım.
Diyorlar ki, çözüm süreci biz Mecliste yokken başladı. Evet, bu süreç sizinle başlamadı, sizin için de başlamadı, onlara söylüyorum. Bu bizim milletimiz için başlattığımız ve milletimizle birlikte yürüttüğümüz bir süreçtir, ben
 başlattım. İnşallah bunlar olsa da, olmasa da milletimizle birlikte bu süreci nihayete erdireceğiz. Terör eski Türkiye’nin alışkanlığıdır, eski Türkiye’de geçerli bir yöntemdi, yeni Türkiye’de ne terörün, ne de terörün arkasına saklanarak siyaset yapanların
 yeri olmayacaktır. Kendilerine Kürt kardeşlerimin kanı üzerinden bir gelecek inşa etmek isteyenler asla izin vermeyeceğiz.
Kardeşlerim,
Bizim için 78 milyon vatandaşımızın her birinin canı mukaddestir, değerlidir, önemlidir. Hiç kimsenin kendi ideolojik saplantısı uğruna tek bir kardeşimin dahi istikbalini tehlikeye atmasına rıza göstermeyeceğiz. Yüzlerine Van’da
 başka maske, İstanbul’da başka maske takanların bu millete hiçbir faydası olmaz. Biz ülkemizin ve milletimizin geleceği için neye inanıyorsak her yerde aynısını söylüyoruz. Ne diyoruz? Rabia. Ne var Rabia’da? Hazır mıyız? Gür sedayla, tüm Türkiye duysun. Tek
 millet, tek bayrak, tek vatan, tek devlet.
Değerli kardeşlerim,
İşte biz bu 4 başlıkla bugüne kadar yürüdük, bundan sonra da böyle yürüyeceğiz.
Sevgili kardeşlerim,
Tek milletin içinde ne var? Tek milletin içinde Türk’ü var, Kürt’ü var, Laz’ı var, Çerkez’i var, Gürcü’sü var, Abhaza’sı var, hepsi var, tek millet budur. Bölmek isteyenlere gerekli cevabı vereceğiz.
Kardeşlerim,
Bayrağımız tek. Bayrakları bayrak yapan üstündeki kandır, toprak eğer uğrunda ölen varsa vatandır. Kardeşlerim, buna da dikkat edeceğiz, rengi şehidimin rengi, hilal bağımsızlığımızın ifadesi, yıldız şehidimizin simgesi. Bu bayrağa
 sahip çıkmak, inşallah hep birlikte güvenle geleceğe bakacağız.
İşte bölgemizde yaşananları görüyorsunuz, dünyada yaşananları görüyorsunuz. Birliğimizi, birliğimizi, kardeşliğimizi kaybettiğimizde, inanın bana bu çok kötü olur. Onun için de sizleri muhtarlarınızla, şunla, bunla tehdit etmeye
 çalışanlara prim vermeyin. Bu bizim onur mücadelemizdir, haysiyet mücadelemizdir, size hizmet verenlerin yanında olun.
Değerli kardeşlerim,
Sizin için koşanların, sizin için sevdalı olanların, sizin için terleyenlerin peşinde olun. Bizi Allah için seviyoruz.
Günümüz kutlu olsun, açılışlarımız hayırlı olsun, geleceğimiz aydınlık olsun.


",2023-06-07,"No party could reach the majority to form a government. For the first time since its establishment, the AK Party failed to gain a majority in the Parliament. ",before
Rize Toplu Açılış Töreni'nde Yaptıkları Konuşma,2015-05-11,"



Sevgili Rizeliler,
Kıymetli Hemşerilerim,
Değerli Kardeşlerim,
Hanımefendiler, Beyefendiler,
Sizleri en kalbi muhabbetlerimle  selamlıyorum. Baba, ana ocağım Rize’de bir kez daha sizlerle birlikte  olmanın mutluluğunu yaşıyorum. Kadirşinaslığınız için, ahde vefanız  için, samimi sevginiz, desteğiniz için her birinize ayrı ayrı  şükranlarımı sunuyorum. Bilhassa 10 Ağustos seçimlerinde 81 il içinde  verdiğiniz yüzde 81’lik destekle bu kardeşinize sahip çıktığınız için  bir kez daha teşekkür ediyorum.
Biliyorsunuz Cumhurbaşkanlığı  seçimlerinde, seçim bitti, ardından ilk ziyaretimi Trabzon’a, ikinci  ziyaretimi Rize’ye yapmıştım, sizlere şükranlarımı ifade etmiştik.  Önceki hafta sonu 3 Mayıs’ta da İstanbul’da ülkemizin her yerinden gelen  Rizeli hemşehrilerimle Sinan Erdem Kapalı Spor Salonu’nda hasret  gidermiştim. Bugün de hem toplu açılış töreniyle açılışını yapacağımız  hizmetlerin sevincini sizlerle paylaşmak üzere Rize’deyim.
Toplu açılış törenini yaptığımız 122  trilyon liralık 26 ayrı eserin Rize’mize, Rizeli hemşehrilerime hayırlı  olmasını Allah’tan diliyorum. Gerçi Milli Eğitim Bakanımız maşallah çok  kısa kesti, eserleri filan anlatmadı, bu işi de bana yıktı.
Eğitimde Fındıklı Anadolu Lisesi’nin,  Ömer Halaç İşitme Engelliler İlkokulu ve Ortaokulu’nun, Rabia Hatun Kız  Anadolu İmam Hatip Lisesi’nin resmi açılışlarını bugün yapıyoruz.  Üniversitemiz 20 trilyon liralık yatırımla güzel bir kongre ve kültür  merkeziyle Güneysu’da Fizik Tedavi Rehabilitasyon Yüksekokulu’nu  şehrimize kazandırdı.
Gençlik ve Spor Bakanlığımız olimpik  yüzme havuzu, kapalı spor salonu, Çayeli Gençlik Merkezi, Rize Gençlik  Merkezi inşaatlarını tamamladı. Bu spor ve eğitim yatırımlarının resmi  açılışlarını da bugün buradan gerçekleştiriyoruz.
Rize Eğitim ve Araştırma Hastanesi  kapalı otoparkı, Sosyal Güvenlik Kurumu hizmet binası, İkizdere Hükümet  Konağı, Fırtına Vadisi Ziyaretçi Merkezi, Kaplıca Mahallesi’nde 68 adet,  Ardeşen’de 40 adet afet konutu tamamlandı. Tüm bu hizmetlerin resmi  açılışını da bugün buradan yapıyoruz.
Rize Belediyemiz derin deniz deşarjı ve  kanalizasyon inşaatı, asfalt plenti tesisi, su arıtma tesisi, 4 adet  park, Engelsiz Rize Projesi, spor tesisleri ve çevre düzenlemeleriyle  çeşitli içme suyu işlerini bitirdi. Bu hizmetlerin de resmi açılışını  bugün buradan gerçekleştiriyoruz.
Tüm bu eserlerin Rize’mize, Rizelilere  hayırlı olmasını diliyorum ve tüm bu eserlerin Rize’mize  kazandırılmasında emeği geçen Hükümetimize, bakanlarımıza ve tüm  teknokrat, bürokrat, yüklenici firma, hepsine şükranlarımı ifade  ediyorum.
Kardeşlerim,
Bizim alametifarikamız hizmettir, ama  Pensilvanya’dakiler gibi değil. Hani Ziya Paşa’nın güzel bir sözü var  ya, “Eşek ölür kalır semeri, insan ölür kalır eseri”; biz eserlerle yad  edileceğiz, bunun için bu yoldayız. Rize’ye geçtiğimiz 12 yılda toplam  ne kadar yatırım yaptık biliyor musunuz? Eski rakamla söyleyeyim de iyi  anlayalım, 9 katrilyon yatırım yaptık.
Samsun’dan başlayıp Sarp’a kadar giden  Karadeniz Sahil Yolu’nu, geldiğimizde yüzde 35’ti, biz tamamladık. O  aşılmaz denilen dağları biz aştık, sadece bu aradaki o tünelleri, o  dağları deldik. Biz size aşıktık, biz dertliydik, sevdalıydık, o  delinmez denilen dağları delerek hamdolsun yol yaptık ve bugün artık  kaza riskini minimize ettik.
Rize 2002 yılında ne kadar bölünmüş yol  vardı biliyor musunuz? 20 kilometre. Peki biz buna ne ilave ettik? 79  senede 20 kilometre bölünmüş yol yapmışlar, biz buna 12 senede 96  kilometre bölünmüş yol ilave ettik.
Ovit Tüneli hamdolsun şu anda yarılandı,  devam ediyor, 14 kilometre bir tünel, 14 kilometre bir tünel. Şimdi  Ovit Tüneli bittiği anda, artık o aşılmaz denilen dağlar, o karda, kışta  gidilmez denilen o Erzurum açılacak mı? İşte biz buyuz. Birileri laf  üretiyor görüyorsunuz, ama biz de iş ürettik, iş üretiyoruz; farkımız  bu.
Ulaşım konusunda Rize’nin hiçbir eksiği  kalmasın dedik, Rize ve Artvin’in birlikte kullanacağı bir hava limanın  yapımı için çalışmalara başladık. İnşallah havalimanı bittiği zaman  artık Artvinli kardeşim ta Trabzon’a kadar gitmeyecek, hemen  biliyorsunuz Ardeşen-Pazar arasında oradaki güzel bir yere farklı bir  havalimanını bitiriyoruz. Aynı şekilde Rizeli kardeşim de oraya, böylece  yolu kısaltacağız.
Şimdi şunun hesabını yapacaksın: Trabzon  Havalimanı mı bana yakın, burası mı yakın? Ona göre de hem yakıttan  kısacağız, hem zamandan kazanacağız ve böylece Türkiye’de modern bir  yaşamın alternatifli koşullarını yaşamış olacağız.
Geçtiğimiz 12 yılda Rize’deki  üreticilerimize yaş çay alımı için ödenen para ne biliyor musunuz? 4,2  katrilyon liradır. Çayda prim desteğini tam 7 kat arttırdık,  üreticilerimize yapılan destek primi 1,3 katrilyon; nerelerden nereye.
Üniversitemiz maşallah her geçen yıl  daha da gelişiyor, daha da büyüyor, her alanda Rize’nin çehresi değişti,  değişmeye devam ediyor. Allah ömür verdikçe, Allah imkan verdikçe,  Rize’ye, Rizeli hemşehrilerime hizmet etmeye devam edeceğiz.
Değerli kardeşlerim,
İstanbul’da Rizeli hemşehrilerimle  biraraya geldiğimizde, burada Ana Muhalefet Partisi’nin Genel Başkanı  rahatsız olmuş. Benim milletimle, hemşehrilerimle biraraya gelmemin,  milletimle hasbihal etmemin demokrasiye zarar verdiğini söylüyor. Aynı  zihniyetteki bir gazeteci de, daha önce Sovyetler Birliği dönemine övgü  düzüp, milletimizi tahkir ederek, demokrasinin sandıktan geçmediğini  söylemişti. Hatta daha da ileri gidip, Ana Muhalefetle ve terör  örgütünün güdümündeki partiyi ittifak yapmaya, çağ dışı olarak gördüğü  anlayışa karşı silahlı ya da silahsız mücadeleye davet etmişti. Bu  gazeteci geçtiğimiz günlerde Ana Muhalefetin televizyonuna çıkmış ne  diyor biliyor musunuz? “Başını örten kadın özgürlüğünden vazgeçmiştir.”  Benim Rizeli hemşehrilerim bunlara gereken dersi 7 Haziran’da vermeniz  lazım. Buna hazır mısınız? Rize her zaman bu dersi verdi, ama bu defa  bambaşka bir ders vermeli. Toptan, perakende değil, toptan bir ders  vermeli.
Ne kadar uğraşırlarsa uğraşsınlar,  içlerindeki başörtü düşmanlığını, inanç düşmanlığını saklayamıyorlar,  bastıramıyorlar. Tabii bunların kafasındaki ideal yönetim dönemi, Milli  Şefin idaresindeki tek parti dönemi. Hani şu milletin ekmeği bile  karneyle aldığı, camilerin depoya çevrildiği, satıldığı, en küçük bir  muhalif sesin dahi şiddetle bastırıldığı tek parti dönemi. O zaman ne  diyorlardı bunların sipariş bazı şairleri?” Kabe Arap’ın olsun, bize  Çankaya yeter” diyorlardı. Bunları biliyorsunuz değil mi? Gençler,  bunları biliyor musunuz?
Şimdi de birisi çıkmış, arkasında terör  örgütü, onun desteğiyle yürüyor zaten, o da diyor ki,” işçilerin Kabe’si  Taksim’dir”  Benim Kürt kardeşlerim dindardır, inancına sahiptir. Ama  kalkıp da bu ülkenin Müslüman insanlarına, Müslüman Kürt evladına kalkıp  Kabe’yi Taksim olarak gösterenlere 7 Haziran’da gereken dersi verecek  misin? Benim Rize’den zaten endişem yok, o ayrı mesele, ama bunlara  haddini toptan bildirmek gerekiyor.
1950 yılından bu yana her seçimden sonra  hayal kırıklığı yaşıyorlar, milletin sandıkta ortaya koyduğu irade  onlar için bir kabus, demokrasiye düşmanlıkları oradan geliyor. Eskiden  millet çalışıyor onlar yönetiyordu, millet yönetimde söz sahibi olunca  bunların borusu ötmez oldu. Onun için, her darbeyi, her cuntayı, her  vesayet girişimini desteklediler, alkış tuttular, şimdi de alkış  tutuyorlar, nereye, neye bilmemem.
27 Mayıs 1960 darbesinin arkasında  bunlar vardı. Rahmetli Menderes’in milletten gördüğü teveccüh karşısında  sandıkta netice elde edemeyeceklerini anlayınca işi cuntacılara havale  ettiler, Menderes ve arkadaşlarının kanı hala bunların ellerinde.
Türkiye’nin daha sonra yaşadığı tüm  siyasi ve sosyal krizlerin temelinde 27 Mayıs Anayasasıyla tesis edilen  sistem vardır. Bu anayasanın arkasında ise akademisyenleriyle,  bürokratlarıyla, siyasetçileriyle tam kadro tek parti döneminin yönetimi  olduğunu biliyoruz. 1970’lerin başındaki cunta hareketlerinin geresinde  de daima CHP gölgesi olmuştur. Demokrasi yoluyla elde edemediği  iktidarı tehdit yoluyla gasp etmek, bu zihniyetin klasik yönetimidir.
Nitekim, 1997 yılında 28 Şubat döneminde  aynı zihniyetteki partiler yine aynı yöntemle bir kez daha iktidarı  gasp ettiler. Bakınız, Ana Muhalefet Partisi’nin Ankara’da, hem de  listenin ilk sırasında milletvekili bir bayan var, bu aday kim biliyor  musunuz? Kendisi 28 Şubat döneminde insanlarımızın inancına, bilhassa  başörtülü kızlarımıza yönelik baskıların en büyük savunucusudur.  Biliyorsunuz, 2008 yılında üniversitelerde başörtüsünü tamamen serbest  bırakmak için bir anayasa değişikliği yapmıştık, hani şu meşhur” 411 el  kaosa kalktı” diye başlığın atıldığı o günü hatırlıyorsunuz değil mi  gençler? Şimdi bunlar aynı koalisyonun içindeler hepsi. Anayasa  Mahkemesi bu değişikliği iptal etmiş, o zaman Genel Başkanı olduğum  partiye de kapatma davası açmışlardı. Bu süreçte yapılan laiklik  mitinglerinin de başını işte bu aday çekiyordu. Daha sonra köprünün  altından çok sular aktı, Türkiye bu yasakları geride bıraktı, şimdi  hamdolsun hem üniversitelerde, hem ortaöğretimde, hem kamuda başörtüsü  serbest. Başı açığı da, başı örtülüsü de, bunların hepsi benim kardeşim,  bunların hepsi bu ülkenin vatandaşı. Bunların arasına niye ayrımcılık  sokuyorsunuz, niye ayrımcılık tohumlarını atıyorsunuz? Yoksa başı  örtülü-başı açık, aralarında problem yok, problem bu sapık  zihniyetlerde, bunlarda problem.
Ne oldu? Bu yasalar çıktı, kıyamet mi  koptu? Türkiye onların beklediği gibi bir karanlık çağa girmedi, tam  aksine bir aydınlık çağda yürüyor. Ama bunların kafası karanlık,  zihniyeti karanlık. Bunlarda kök yok kök, köksüz, sıkıntı burada. Bugün  artık yönünü geleceğe çevirmiş, 2023 hedefleri için çalışan bir Türkiye  var. Ama Ana Muhalefet Partisi hala o günlerin özlemi içinde,   Ankara’da, hem de birinci sırada gösterdiği adayla bu özlemi çok açık  şekilde ortaya koyuyor, 28 Şubat’ın temsilcilerinin koltuğunu hiç boş  bırakmıyor.
Milletin değerlerine düşman olanlarla  gideceğiniz yer, yeniden yasakların Türkiye’sidir. Bunlar için demokrasi  sadece kendi iktidarlarını, özgürlüklerde kendi ideolojilerinin  hakimiyetini ifade eder.  Adları sosyal demokrattır, ama kendileri  faşisttir. Kavgaları bu milletin tarihiyle, dertleri bu milletin  kültürüyle, inancıyla. Dikkat edin, ağızlarından milletimizin  değerlerine ilişkin hiçbir söz çıkmaz, lafa gelince saygılı olduklarını  söylerler, ama her fırsatta milletin değerlerine saldırmaktan da geri  durmazlar.
İşte birisi çıktı, ne diyor? Çok önemli,  imam hatiplerinin orta kısmını kapatacağız diyor. Bunu kim diyor? CHP.  Fakat şöyle de kamufle ediyor: 1+8+4. Ana Muhalefetin Sayın Başkanı, biz  bu oyunu daha önce gördük, bu senaryoyu daha önce gördük, artık bunları  yutturamazsınız. Müslüman bir sokulduğu delikten bir daha sokulmaz,  geçti o iş. Bak orta kısımları kapattılar 600 bin olan öğrenci sayısı  bir anda 60 bine düştü. Şimdi açıldı, katsayılar kalktı, kotalar kalktı,  imam hatip, meslek liseleri istedikleri üniversiteye gidiyor, şimdi  öğrenci sayısı ne oldu? 1 milyona çıktı. Şimdi bundan rahatsız  oluyorlar.
Benim acım var, benim derdim var, ben  babayım, 2 kız, 2 oğlan, 4 tane evladım var, 4’ü de imam hatibe gitti,  ama kızlarım kapıdan geri çevrildi. Maalesef kendi ülkemde üniversiteye  gidemediler, yurt dışına göndermek zorunda kaldım, gidip Amerika’da,  İngiltere’de başörtülü olarak okuyabildiler, ama burada okuyamadılar,  ‘öz yurdunda garipsin, öz vatanında parya’ dediler.
Erkek evladım da okuyamadı, yüksek puan  olmasına rağmen maalesef o da katsayıya takıldı. O da gitti daha sonra  yurt dışında, Amerika’da lisans eğitimini aldı, ondan sonra Harvard’da  masterını bitirdi. Niye? Bunlar kıskanıyorlar işte, kıskanıyorlar,  mesele bu. Şimdi bunları aşmak… İmam hatipli Harvard’da nasıl okur? Okur  işte, bak bal gibi de okuyor, hazmedemedikleri bu.
Şimdi bütün engeller aşıldı, aşılıyor,  daha iyi günler gelecek. Ahlaken güçlü, tarih bilinci olan ve inşallah  bilimde, sanatta, kültürde çok ileri seviyede bir gençlik geliyor, bunu  hazmedemiyorlar. Ama bunlar her fırsatta cami düşmanlığı yapıyorlar, din  görevlisi düşmanlığı yapıyorlar, Kur’an eğitimi düşmanlığı yapıyorlar,  başörtüsü düşmanlığı yapmaktan geri kalmıyorlar. İşte terör örgütünün  arkasında olduğu siyasi parti bu ara Diyanet İşleri Başkanlığı’na  takıldı. Ne diyorlar? Diyanet’i kaldıracağız, şunlara bak ya, Diyanet’i  kaldıracağız diyor. Diyanet’ten sana ne oldu ya, ne yaptı sana Diyanet?
Kardeşlerim,
Kaynak, hani sözler veriyorlar,  ekonomiyi şöyle düzelteceğiz, böyle düzelteceğiz, kaynağın bir tanesi de  ne biliyor musunuz? Diyanet İşleri Başkanımız, bütün bu haberlere karşı  tutmuş, “O Mercedes arabayı ben satılsın” dedim diyor ve sattırıyor.  Halbuki, benim bilgim olsa, haberim olsa ben derdim ki, Mehmet Hocam,  sen ne yapıyorsun, sen niye satıyorsun o Mercedes’i, ne alakası var? Şu  bineceğin veya bindiğin Mercedes’in fiyatı ne ya? Sen gazetelerin attığı  haberlere, başlıklara ne bakıyorsun?
Değerli Kardeşlerim,
Bakın çok enteresandır, diyor ki,  kaynaklardan bir tanesi o, ‘1 milyonu bulduk’  diyor. Bunlar şaklaban,  bunların ekonomiyi falan yönetecek halleri yok, bunlar şu anda  ellerindeki belediyeleri yönetemiyorlar, belediyeleri. Ellerindeki  belediyelerin olduğu yerler pislikten geçilmiyor, suiistimal almış  başını gidiyor, arka sokakları dolaşın çöplükten geçilmiyor. Adeta  İstanbul’u aldığım zaman Belediye Başkanı olarak, İstanbul neyse şu anda  oralarda da onu görüyorum, çöp dağları. İşte Van’da billboardlara ne  aşmışlar? Musluklarından kan akan, evet, bir Van. Musluktan kan akar mı?   Bunların musluklarından akar, akar. Musluklardan bulanık su, çamur  suyu, yosunlu su aktığını biliyorum ama, kan aktığını hiç görmemiştim,  ama bunlarınkinden akar.
Şimdi bunlara toptan Türkiye olarak  benim Kürt kardeşlerim de dahil olmak üzere gerekli dersi 7 Haziran’da  vermek lazım. Bizim barışa ihtiyacımız var, bizim kardeşliğe ihtiyacımız  var. Bizim bu barışımızı, kardeşliğimizi kimse bozamaz. Onun için  değerli kardeşlerim, bakın bölgede müftüyü aday gösteriyor değil mi? Ama  ne diyor müftü? Benim diyor, bakın bu da çok enteresan, partim, hani bu  ateşgedelerin olduğu malum bir din de var ya, o olsa ben diyor buradan  aday olurdum. Şu hale bak, ne talihsizlik, kendi adına ne talihsizlik.
Batıda Ali’siz, Alevilik adıyla  Aleviliği ayrı bir din haline dönüştürmeye çalışanların temsilcisini  aday gösteriyor, Kürt kardeşlerimizin değerlerinin, inançlarının yerine  marjinal bir ideolojiyi ikame ettirmek için de istediklerini  saklamıyorlar bile, paralel örgüt de bunlara lojistik destek sağlıyor,  hani Diyarbakır Belediyesi’nin arka kapısından giriyor. Kimler, kimlerle  el tutuştu.
Yanılmıyorsam Akif’indi, ‘dinime  küfreden Müslüman olsa bari’ diyordu ya, işte böyle bir noktadayız.  Aslında bu oyun yeni değil, 200 yıldır tekrarlanıyor. Milletimiz her  defasında bunlara dersini verdi; 1950’de verdi, 27 Mayıs’tan sonra  verdi, 12 Eylül’den sonra verdi, 28 Şubat’tan sonra verdi, 17-25  Aralık’tan sonra verdi, ama görüyorsunuz işte vazgeçemiyorlar.  Milletimizin bunlara cevabı İstiklal Marşı’mızda zaten mevcut:
“Ruhumun senden, ilahi, şudur ancak emeli:
Değmesin mabedimin göğsüne namahrem eli.
Bu ezanlar-ki şahadetleri dinin temeli,
Ebedi yurdumun üstünde benim inlemeli.”
Evet, ülkemizin semalarında ezan sesi  yankılanmaya devam edecek, günde 5 vakit yüzler ve kalpler Kabe’ye  dönmeye devam edecek. Türk’üyle, Kürt’üyle, Arap’ıyla, Laz’ıyla,  Çerkez’iyle, Roman’ıyla, Boşnak’ıyla, tüm renkleriyle milletimiz  tarihine, kültürüne, inancına sahip çıkmayı sürdürecek. Bu imtihandan  her defasında başarıyla çıktı bu millet, inşallah bu defa da tercihini  birliğinden, beraberliğinden, kardeşliğinden yana kullanacak.
Bir olacağız, beraber olacağız, iri olacağız, diri olacağız, hep birlikte Türkiye olacağız.
Sevgili Kardeşlerim,
7 Haziran seçimleri aynı zamanda yeni  Türkiye’nin inşası yolunda da önemli bir dönemeç. Türkiye, krizin,  kaosun, çekişmenin, kavganın sıkıntısını çok çekti, 70’li yılları, 90’lı  yılları hatırlayanlarınız var, ama hatırlamayanlarınız var. Gençler o  dönemleri bilmiyorlar, lütfen o yılları gençlere de anlatın, okullarda  yaşadıklarınızı anlatın, hastanelerde yaşadıklarınızı anlatın, yollarda  çektiğiniz çileleri anlatın. Şu Armelit Dağı’nın dili olsa da konuşsa,  neler çektik, o virajlarda neler çektik, o burunlu otobüslerle neler  çektik, onu hatırlayanlar var, ama gençler hatırlamaz değil mi?  İstanbul’a buradan çıkıp kaç saatte gidiyorduk, ama şimdi kaç saatte  gidiyoruz; nereden nereye geldik.
Herkesin milyoner olduğu… Zengin kimdir  diye sorulduğunda ne derlerdi biliyor musunuz? Milyoner. Ama öyle bir  noktaya getirdiler ki bizi, 1 milyona tuvalete gider hale geldik. O  günleri gördünüz değil mi? 1 milyon. Niye? Akşam yattık, sabah kalktık 1  sıfır. 6 tane sıfır koydular 1’in yanına. Biz ne dedik? Arkadaşlara  dedim ki, 6 sıfır atacağız. Sayın Başbakanım, ‘olmaz’ dediler. Atacağız.  Ne olacak dedim atarsak, işte şöyle olur böyle olur; atacağız ve 6  sıfırı attık. Ve paramız dolar karşısında bir yere geldi. Çok enteresan,  o zamanın köşe yazarlarından bir tanesi, şimdi o televizyonda bizi  dinliyordur, ama sıkıntısından kapayabilir de. O da ne demişti biliyor  musunuz? “6 sıfırı atsınlar Taksim Meydanı’nda eşekler gibi anırırım”  demişti. Hala bekliyorum anıracak, hala bekliyorum.
Değerli Kardeşlerim,
‘Enflasyon patlar’ dediler, ‘çatlar’  dediler, hiçbir şey olmadı. Tam aksine, yüzde 30’la aldık, biliyorsunuz  bu ülkede enflasyonun yüzde 330’a çıktığı günler oldu. Şimdi tek haneli  rakamda.
Geçtiğimiz 12 yılda milletimizin bize  olan itimadı sayesinde güven ve istikrar ortamını yakaladık.  Kardeşlerim, daha iyi günler var, daha iyi adımlar geliyor. Bunları  başarıyla sürdüreceğiz. Çünkü Türkiye güven ve istikrarla bugünlere  geldi. İnşallah aynı şekilde güven ve istikrarla yolculuğumuzu devam  ettireceğiz. Bunun için gelin el ele verelim, yeni Türkiye’yi hep  birlikte inşa edelim.
Yeni Türkiye’nin inşası için yeni  anayasaya ve başkanlık sistemine ihtiyacımız var. Türkiye’de güven ve  istikrar ortamını bir daha kimsenin bozamayacağı şekilde oluşturmanın  yolu sistemi değiştirmekten geçiyor. Bu tartışmalar, bu arayışlar sadece  bize mahsus değil. Tüm dünyada aynı süreç yaşanıyor. Bakınız İtalya’da  koalisyonları yasaklayan bir kanun çıkarıldı, yüzde 40 oy eğer tek  başına aldın-aldın, almadığın takdirde ikinci tur. İkinci turda en fazla  oyu alan tek başına iktidarı oluşturuyor. Aynı şekilde İngiltere, son  seçimlerin ardından ortaya çıkan temsil ve istikrar sorununa çözüm  aramanın derdine düştü. Ve bakın üç tane parti seçimi kaybettikleri için  1 saat içinde genel başkanları istifa ettiler. Bizimkiler yapabildi mi?  Ben ne diyordum hep hatırlayın, eğer partim birinci olmazsa,  seçimlerden birinci olarak çıkmazsak ertesi gün istifamı vereceğim  diyordum hatırlıyor musunuz? Ama diğerlerine ne diyordum; siz de istifa  etmeye var mısınız diyordum. Bugüne kadar hiç onların da istifa  edebileceğini duydunuz mu? Şimdi aynı şeyi Sayın Başbakan söylüyor,  diyor ki; ben istifa etmeye varım, diğerleri de istifa etmeye var mı  diyor. Ya siyasetin de bir dürüstlüğü var be, siyasetin de bir onuru var  ya. Batılı bunu gösteriyor da siz niye gösteremiyorsunuz?
İşte dün Almanya ve Belçika’daydım.  Almanya’da vatandaşlarımızla buluştum, Belçika’da vatandaşlarımla  buluştum. Aynı sıkıntı oralarda da var. Bakınız koalisyon hükümeti  sebebiyle 141 gün hükümeti kuramadılar. Bir önceki seçimde 540 küsur gün  hükümeti kuramadılar, aynı şey İsveç’te.
Değerli Kardeşlerim,
Bakın bütün bunlar bize bir ders, ama  bunu görmek lazım. Hepsi de parlamenter sistemle yönetilen bu ülkeler  kendilerine çıkış yolları arıyorlar. Diğer yandan bakıyoruz, Dönem  Başkanlığını yürüttüğümüz G-20’deki ülkelerin önemli 10 ülkesi başkanlık  sistemiyle yönetiliyor. Biliyorsunuz başkanlık sisteminde yürütme gücü  bürokrasinin vesayetinden tamamen, Meclis’teki siyasi engellemelerden de  büyük ölçüde kurtuluyor. Devlet başkanı seçilen kişi görev süresi  bitene kadar milletin karşısına çıktığı programı hayata geçirmekle  mükellef. Devlet başkanın görev süresi 4 yıl, 5 yıl boyunca siyasi kriz  tehdidi olmadan işler yürüyor.
Değerli Kardeşlerim,
Hepsi bir tarafa, bir şeyi burada  sizlerle özellikle paylaşmak istiyorum, o da şu: Yeni Türkiye’yi  birlikte inşa etmemiz lazım, buna hazır olmamız lazım. Ben tabii burada  Rizeli hemşerilerime şunu özellikle sormak istiyorum: Biz görevi  milletten aldık, hesabı da inşallah millete vereceğiz.
Rize yeni Türkiye’yi kurmaya hazır mı?  Rize yeni anayasayı kurmaya hazır mı? Rize başkanlık sistemine hazır mı?  Maşallah, barekallah.
Allah birliğimizi beraberliğimizi  bozmasın ve bu arada inşallah 26 Mayıs’ta Salarha Tüneli’nin ihalesi  yapılıyor. Salarha Tüneli’ni Güney Çevre Yolu’na inşallah bağlıyoruz.  Hamam Deresi’nin ıslahını yaparak, sağından ve solundan yapacağımız  duble yolla çevre yolunu sahile bağlıyoruz. Yeni Orta Cami’den Dosma’ya  modern bir bulvar açılıyor. Güney Çevre Yolu’nun birinci etabı hızla  inşallah bitiriliyor. İkinci etabı olan Pehlivantaşı-Alipaşa arasındaki  kesimin proje çalışmaları başladı, bu da ayrıca devam ediyor.
Değerli kardeşlerim,
Bütün bunlarla birlikte sizlerle  birliğimizin, beraberliğimizin, kardeşliğimizin nişanesi olarak bir şeyi  hep beraber haykıralım, Türkiye de duysun istiyorum. Bakınız, biz  İstanbul’umuzda Marmaray’ı yaptık değil mi? Milletin cebinden 1 kuruş  çıkmadı. 18 ay geçti, 18 ayda Marmaray’dan ne kadar insan geçti biliyor  musunuz? Maşallah, gençler iyi takip ediyor bizi. Evet, 73 milyon  vatandaşımız Marmaray’dan geçti. Çünkü biz Fatih’in evlatlarıyız. Fatih,  karadan gemileri yürüttü. Biz de onun evlatları olarak denizin altından  Marmaray’ı inşa ettik. Şimdi de Avrasya Tüneli’ni yapıyoruz. Yetmez  dedik, sadece raylı sistem olmaz, bir de otomobillerin denizin altından  geçmesini halletmemiz lazım. İki kat tünel, oradan da otomobiller  geçecek, önümüzdeki yıla da onu yetiştireceğiz. Ve şimdi bir de üçüncü  denizin altından inşallah proje hazır, onun adımları atılacak. Ama bu  arada Yavuz Sultan Selim Köprüsü yürüyor. Biliyorsunuz Boğazın üzerinde  üç tane altın kolye, üçüncüsü Yavuz Sultan Selim Köprüsü. Şu anda  yılsonuna kadar bitirilme gayretiyle devam ediyor. Yavuz Sultan Selim  Köprüsü dünyanın en geniş köprüsü; 4 gidiş-4 geliş, ortasından da hızlı  tren yürüyecek, gidecek-gelecek.
Kardeşlerim,
Biz buyuz. Hamdolsun, ben size cek-cak  bunlarla konuşmuyorum, bunlar yaptıklarımız, devam eden inşaatlarımız,  bunları anlatıyorum size ya. Ama diğerleri ne anlatıyor görüyorsunuz,  onun için dikkatli olalım. Ve şu anda bir de bizim İstanbul-İzmir  Otobanımız var. Bu bittiği anda 3,5 saate inecek. Üzerindeki köprü,  dünyanın en uzun asma köprülerinden bir tanesi. O da hızla devam ediyor,  kuleler bitti, şimdi halatlar takılıyor. Kardeşlerim, biz hizmet  üretiyoruz, bunlar laf üretiyor.
Ama ben size bir şey söyleyeceğim;  biliyorsunuz ben her partiye eşit mesafedeyim, Cumhurbaşkanıyım. Ama  tabii gönlümde bir aslan yatıyor, ayrı mesele, ayrı mesele. Şimdi bazı  genel başkanlar çıkmış diyor ki; Cumhurbaşkanı’nın tarafsız olması  lazım. Hayır, ben Cumhurbaşkanlığı seçimi öncesinde ne dedim? Ben  tarafım dedim. Ama benim tarafım neresi? Ben milletin tarafındayım,  milletin, milletin tarafındayım. Şimdi kalkıyorlar şikayet ediyorlar,  Yüksek Seçim Kurulu’na gidiyorlar, diyorlar ki; ‘Cumhurbaşkanı  meydanlara çıkmasın’. Bu millet bana bu meydanlara çık, diye bu oyu  verdi. Bu meydanlara çıkmaktan siz beni nasıl mahrum edersiniz ya. Bu  milletin içinden doğmuş olan bir Cumhurbaşkanı’na siz bunu hangi akla  yasaklamaya gidersiniz? Bunlar Anayasayı da okumuyorlar. Anayasada  vatana ihanetten başka cumhurbaşkanının bir suçu yoktur, bunlar bunu da  bilmiyorlar. Ve benim bu hakkımı elimden bunların hiçbirisi alamaz. Biz  bu yola çıkarken biliyorsunuz kefenimizi giydik öyle çıktık, öyle de  yürüyoruz. Bu millete hizmet yolunda bu yolculuğumuz devam edecek.
Hazır mıyız? Bayrakları bir görelim. Tek  millet, tek bayrak, tek vatan, tek devlet. Tek milletiz; Türk’üyle,  Kürt’üyle, Arap’ıyla, Laz’ıyla, Çerkez’iyle, Gürcü’süyle, Boşnak’ıyla,  aklınıza ne gelirse bütün bunlar millet kavramının içindedir.
İki; tek bayrak. “Bayrakları bayrak  yapan üstündeki kandır, toprak eğer uğrunda ölen varsa vatandır.” Bizim  bayrağımız bu. Ama birileri kendilerine ayrı bayrak arıyorlar. Ben Kürt  kardeşlerime sesleniyorum; bu oyuna gelmeyin, bu oyunu bozun, diyorum.  Bu ülkede şehit kanlarıyla rengini almış bayrağımız var, hilaliyle  bağımsızlığımızı tanımlayan bayrağımız var, yıldızlarıyla şehitlerimizin  ifadesi olan bayrağımız var. Bize bu yetmez mi ya? Bu birliğimizdir, bu  beraberliğimizdir.
Ve işte vatan, tek vatan, 780 bin  kilometrekareyle bu vatanımızı kimse bölemez, böldürtmeyiz. Karşılarında  evvel Allah bizi bulurlar. Devlet olarak, başta Cumhurbaşkanı olarak,  Hükümetimizle, devletimizle, ordumuzla, tüm güvenlik güçlerimizle  bunların karşısında oluruz.
Ve tek devlet. Devletin içinde devlet  olmaz. İşte çıkmış bir paralel. Ve biliyorsunuz kararı aldık Milli  Güvenlik Kurulunda; legal görünüm altındaki illegal terör örgütlerine ki  bunlardan bir tanesi paralel devlet yapılanmasıdır, bunlara yönelik  kararımızı Milli Güvenlik Kurulu’ndan çıkardık. Gerekli ne varsa  bunların hepsini şu anda kurumlarımız yapıyor ve yapmaya devam  edecekler.
Kardeşlerim, diyorum ki; durmak yok. Ona  göre artık haftalar, günler kaldı. 7 Haziran’da muhakkak demokratik  hakkınızı kullanın. Sakın ha ihmal yok, sandıkları patlatmanız lazım, bu  demokratik hakkınızı muhakkak kullanmanız lazım. Nerede eş-dost, ahbap  varsa hepsini arayın, hepsiyle konuşun, dertleşin ve demokrasi  mücadelesini inşallah 7 Haziran’da taçlandırın.
Sizleri Allah için seviyorum. Biz  sizlere hep sevdalı olduk, karşılığını da gördük, onun için Allah yar ve  yardımcımız olsun diyoruz.
Rizelilere, tüm gençlerimize, hanım  kardeşlerime, dün tabii Anneler Günü’ydü,, ayaklarının altı öpülesi  analar, sizinle bugünlere geldik. Sizler bizim varlık sebebimiz oldunuz.  Kim ki anasına-babasına öf dedirtir, vay onun haline. Onun için anneler  bilesiniz ki size olan bizim sevdamız farklıdır. Çünkü ana acısını  bilirim, baba acısını bilirim. Onun için de dün farklı bir gündü. Allah  ebediyete göçmüş tüm annelere rahmet eylesin. Dün Almanya’dan ve  Belçika’dan Fatiha’larımızı gönderdik o annelere.
Allah yar ve yardımcımız olsun.
Tekrar tüm eserler hayırlı olsun diyoruz, ya Allah bismillah.


",2023-06-07,"No party could reach the majority to form a government. For the first time since its establishment, the AK Party failed to gain a majority in the Parliament. ",before
Devir Teslim Töreni’nde Yaptıkları Konuşma,2014-08-28,"


Türkiye Cumhuriyeti’nin 11. Cumhurbaşkanı,
Çok Değerli Abdullah Gül Kardeşim,
Saygıdeğer Devlet Başkanları,
Cumhurbaşkanları,
Meclis Başkanları ve Başbakanlar,
Çok Değerli Bakanlar,
Yurt içinden ve yurt dışından bu anlamlı törene iştirak eden Saygıdeğer Misafirler,
Türkiye Cumhuriyeti’nin Aziz Vatandaşları,
Hanımefendiler,
Beyefendiler,
Sizleri en kalbi duygularımla selamlıyor, bugün bu anlamlı günümüzü, bu heyecanımızı bizlerle paylaşan tüm misafirlerimize, özellikle dost ve kardeş ülkelerden gelen Devlet Başkanı, Emir, Cumhurbaşkanı, Meclis Başkanı, Başbakan, Bakan ve Parlamenterlere hoş geldiniz diyorum ve bizi şereflendirdiniz, diyorum.
Türkiye Cumhuriyeti’nin 12.Cumhurbaşkanı olarak göreve başladığım bu ilk saatlerde öncelikle ekranları başında bizi izleyen aziz milletime sonsuz şükranlarımı sunuyorum.
91 yıllık cumhuriyet tarihimizde, hatta diyebilirim ki 2000 yıllık Türk tarihinde ilk kez devletin başındaki isim milletimizin sandık başına gidip tercih yapmasıyla, yani doğrudan doğruya kendi tercihiyle bir Cumhurbaşkanı belirlenmiştir.
Türkiye Cumhuriyeti’nin 12. Cumhurbaşkanı olmanın mutluluğunu hissettiğim bu ilk saatlerde aynı zamanda halkın oylarıyla seçilmiş ilk Cumhurbaşkanı olmanın da iftiharını yaşadığımı özellikle ifade etmek istiyorum. Tabii bu vesileyle sorumluluğumun çok daha fazlasıyla arttığının bilinci içerisindeyim.
Gerek 2007’deki anayasa değişikliğine %69 oy oranı ile evet diyen, gerek 10 Ağustos’ta ilk turda %52 oranında oy vererek şahsıma bu kutlu vazifeyi tevdi eden milletime teşekkür ediyor, nefes alıp verdiğim müddetçe emanetlerine sımsıkı sahip çıkacağımı özellikle vurgulamak istiyorum.
Yine bugün Türkiye Cumhuriyeti’nin 11.Cumhurbaşkanı’na, Değerli Dava Arkadaşıma, 7 yıldır başarıyla yürüttüğü bu kutlu vazifeden dolayı şahsım, ailem, ülkem ve milletim adına özellikle şükranlarımı sunuyorum.
Şahsım Başbakan olarak, Sayın Gül de Cumhurbaşkanı olarak 7 yıl boyunca uyum ve koordinasyon içinde Türkiye’ye çok büyük hizmetler ve eserler kazandırdık. Çok uzun bir yürüyüşteki yol arkadaşları olarak kendilerinin de az önce ifade ettiği gibi, 40 yıl -mütecaviz bir süre kolay değil- birlikte olmanın sorumluluğu içerisinde geldiğimiz bu nokta, inanıyorum ki eserlerle bunu taçlandırmanın geldiği bir noktadır. İşte Türkiye’ye çok büyük hizmet ve eserler bu anlayış içerisinde kazandırıldı. Çok uzun bir yürüyüşteki yol arkadaşları olarak bundan sonra da Sayın Abdullah Gül’ün tecrübe ve fikirlerinden istifade etmek arzusunda olduğumu özellikle belirtmek isterim. Kendisine bir kez daha teşekkür ediyorum. Bundan sonraki çalışmalarında da ailece mutluluk ve başarılar diliyorum.
Çok değerli misafirler,
Aziz Milletim,
12 yıl boyunca Türkiye Cumhuriyeti’nin Başbakanı olarak hükümetimizle ve partimizle milli iradenin güçlenmesi, siyasetin alanının genişletilmesi; demokrasinin, insan hak ve özgürlüklerinin standartlarının güçlendirilmesi için çok büyük reformlar gerçekleştirdik. Tarihi nitelikteki her bir reform yeni bir reformun kapılarını bizlere araladı. Yaptığımız her bir değişiklik daha büyük değişimlerin yolunu açtı.
Cumhurbaşkanının doğrudan doğruya halk tarafından seçilmesi teknik bir değişikliğin ötesinde aslında bir dönemin kapatılması meselesidir. Bugün kapanan dönem eski Türkiye dönemidir. Kapıları ardına kadar açılan yeni dönem ise cumhuriyetimizin ilk yıllarındaki öz ve ruhu taşıyan yeni Türkiye, Büyük Türkiye dönemidir. Eski Türkiye’de çeteler vardı, vesayet vardı. Eski Türkiye’de siyasetin üzerinde engeller, tehditler vardı. Eski Türkiye’de istikrarsızlık, şüphe ve tereddüt vardı. Adım adım ve sabırla gerçekleştirdiğimiz her bir reformla bu sorunları hamdolsun geride bıraktık. En son Cumhurbaşkanının halk tarafından seçilmesiyle milli iradenin ve demokrasinin mutlak zaferini de dünyaya böylece ilan etmiş olduk. Bugünden itibaren Türkiye eski tartışmalarla vakit kaybetmeden, enerjisini heba etmeden, kamplaşma ve kutuplaşmaya fırsat vermeden cumhuriyetimizin kuruluşunun 100. Yıl dönümü olan 2023 hedeflerine odaklanacaktır.
Seçilmiş cumhurbaşkanı ve seçilmiş hükümet el ele vererek uyum içinde ekonomiyi daha hızlı ve daha sağlıklı şekilde büyütecektir.
Toplumsal refah artırılacak, toplumun tüm fertlerinin farklılıklarını birer zenginlik olarak görmek suretiyle inanıyorum ki ortak paydalarda kardeşçe buluşmalar da sağlanacaktır.
Türkiye’nin, stratejik hedefi olan Avrupa Birliği üyeliği hedefine yürüyüşü daha kararlı şekilde devam edecektir.
Demokratik reformlarımız hız kesmeyecek, başta çözüm süreci olmak üzere her türlü vasıtayla 77 milyonun birliği ve bütünlüğü daha güçlü şekilde tesis edilecektir.
Dost ve kardeş ülkelerin çok değerli temsilcilerinin önünde şunu özellikle ifade etmek istiyorum: Türkiye’nin dış politikasında ana eksen barış, dayanışma ve refahtır. Türkiye’nin hiçbir ülkenin topraklarında, hiçbir ülkenin iç işlerinde asla gözü yoktur; planı, projesi yoktur. Başta komşularımızla ve Ortadoğu’da olmak üzere, yeryüzünün her karışında, barışın, paylaşmanın ve refahın egemen olmasını arzuluyor, dış politikamızı da bu istikamette şekillendiriyoruz.
Tarihin ve coğrafyanın bize yüklediği misyon gereğince, adaletsizliğin ve zulmün karşısında durmayı, dış politikamızın ana ekseni olarak görüyoruz.
Filistin davasına çok güçlü şekilde sahip çıkmamızın nedeni, ölenlerin insan olmasıdır. Suriye meselesinde, bir milyon 200 bin insana kucak açmış olmamızın sebebi, en önce, onların insan olmasıdır. Şu anda 200 bini aşkın insanın öldürülmüş olduğu Suriye’ye sessiz kalamayız, kalamazdık. Ve bunu insani, vicdani bir sorun olarak addediyor, siyasetin sorumluluğu noktasında da bunu siyasetin merkezine özellikle oturtuyoruz. Irak’ta, Afganistan’da, Somali’de, diğer tüm çatışma ve kriz alanlarında, insana ve cana verdiğimiz değerin gereği olarak sesimizi yükseltiyoruz. Bizim için etnik kökenlerden, dillerden, derilerinin renklerinden, petrolden, elmastan, altından, enerji kaynaklarından öte insan vardır, can vardır.
Bize dost olan her ülkeyle dostluğumuzu yüceltmenin mücadelesi içinde oluruz. Bize ya da kendi halkına yani insana düşman olanı uyarmak da bizim insanlık vazifemizdir. Kimse bunu iç işlerine müdahale etmek olarak katiyen kabul etmesin. Bize ya da kendi halkına, yani insana düşman olanı uyarmak, her insanın görevidir, diye düşünüyorum.
Önümüzdeki dönemde de dış politikamız, insan ve vicdan odaklı şekilde, daha aktif ve etkili biçimde devam edecektir.
Çok Değerli Misafirler,
Sevgili Vatandaşlarım,
Türkiye Cumhuriyeti 29 Ekim 1923 tarihinde kurulmuş, aynı gün TBMM Gazi Mustafa Kemal’i ilk Cumhurbaşkanı olarak seçmişti. Gazi Mustafa Kemal, seçilmesinin hemen ardından Mecliste yaptığı konuşmasını şu ifadelerle tamamlamıştı:
“Milletin teveccühünü daima dayanak noktası telakki ederek, hep beraber ileriye gideceğiz. Türkiye Cumhuriyeti mesut, muvaffak ve muzaffer olacaktır.” Gazinin bu sözleri, o zaman uzun uzun alkışlanmıştı. Dönemin Bozok, yani Yozgat milletvekili Avni Bey, genel kurulda “bir dua yapılsın” önerisinde bulunmuş ve Karahisar Mebusu Kamil Efendi tarafından, ilk Cumhurbaşkanının seçilmesi vesilesiyle bir dua yapılmıştı. Evet, ilk Cumhurbaşkanımızın, Gazi Mustafa Kemal’in de ifade ettiği gibi, milletin teveccühü her zaman dayanak noktamız olacaktır.
91 yıldır devam eden, hız kesmeden ve yeni kazanımlarla devam edecek olan istikbal mücadelemiz de asla kesintiye uğramayacaktır. Türkiye’nin asırlar öncesinden gelen kutlu yürüyüşü, inşallah adalet, barış, dayanışma ekseninde istikbale yürüyecektir.
Yeni Türkiye’nin ve yeni bir başlangıcın bu ilk dakikalarında, Allah’tan ülkemiz, milletimiz ve tüm insanlık için hayırlar niyaz ediyorum. Dünyada barışın egemen olmasını niyaz ediyorum.
Bu anlamlı törende, tüm şehitlerimizi ve gazilerimizi hürmetle, minnetle yad ediyorum. Misafirlerimize katıldıkları için, özellikle tekrar tekrar teşekkür ediyor, aziz milletimize de şükranlarımı sunuyorum.
Tabii 11. Cumhurbaşkanımızla hani bizim bir şarkımız var; “beraber yürüdük biz bu yollarda” biz bu yollarda yağmur demeden, kar kış demeden beraber yürüdük. Ve inşallah şimdi de yeni Türkiye’nin inşası ve ihyası yolunda, yine biz beraber bu yolda yürüyeceğiz. Allah yolumuzu açık etsin, Allah yar ve yardımcımız olsun, Allah utandırmasın diyor, hepinizi sevgiyle, saygıyla selamlıyorum.
",2023-08-10,Tayyip Erdoğan received 51.79 percent of the votes was elected president.,after
